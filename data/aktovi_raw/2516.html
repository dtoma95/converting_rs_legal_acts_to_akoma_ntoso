



<p>Редакцијски пречишћен текст</p>
<p></p>
<p></p>
<p>На основу члана 29. став 1. Закона о коморама здравствених 
радника („Службени гласник РС”, број 107/05), </p>
<p>Скупштина Стоматолошке коморе Србије на седници одржаној 
16. јуна 2007. године, донела је </p>
<p>СТАТУТ</p>
<p>Стоматолошке коморе Србије</p>
<p>„Службени гласник РС“, бр. 89 од 26. септембра 2007, 85 од 
16. септембра 2008, 37 од 2. априла 2014, 19 од 20. фебруара 2015. 23. децембра 
2015, 107 од 23. децембра 2015, 13 од 24. фебруара 2017, 43 од 5. маја 2017.</p>
<p>I. УВОДНЕ ОДРЕДБЕ</p>
<p>Члан 1. </p>
<p>Овим статутом Коморе ближе се уређују: послови које 
Комора обавља, у оквиру законских овлашћења; начин обављања послова; унутрашња 
организација и рад Коморе; састав, начин и поступак избора и надлежности органа 
Коморе; број чланова у органима Коморе; начин избора и опозив чланова у органима 
Коморе; орган Коморе који именује посредника, поступак посредовање; орган Коморе 
који образује судове части, састав судова части, услови и начин избора и 
разрешења судија, надлежност судова части; лакше и теже повреде професионалних 
дужности и угледа члана Коморе, поступак за покретање и утврђивања одговорности 
члана Коморе, поступак пред Судом части, изрицање мера, начин извршења изречених 
мера и рокови за покретање поступка и извршење мера, као и друга питања од 
значаја за решавање спорова; права и дужности чланова Коморе; огранци Коморе; 
организација и органи огранака Коморе и њихово седиште; обављање стручних 
послова за Комору, као и друга питања од значаја за рад и организацију Коморе.</p>
<p>*Службени гласник РС, број 37/2014</p>
<p>Члан 2. </p>
<p>Комора је основана у складу са Законом о коморама 
здравствених радника („Службени гласник РС”, број 107/05 – у даљем тексту: 
Закон). </p>
<p>Стоматолошка комора Србије је обавезна и независна 
организација доктора стоматологије, који као професију обављају стоматолошку 
здравствену делатност у Републици Србији.</p>
<p>*Службени гласник РС, број 37/2014</p>
<p>Члан 3. </p>
<p>Назив Коморе је: „Стоматолошка комора Србије”.</p>
<p>Скраћени назив Коморе је: „СКС”.</p>
<p>Седиште Коморе је у Београду. </p>
<p>Комора има својство правног лица. </p>
<p>Члан 4.</p>
<p>Комора има печат и штамбиљ у складу са Законом. 
</p>
<p>Печат је округлог облика, пречника 32 mm, са грбом 
Републике Србије у средини и исписаним текстом: „Република Србија, Стоматолошка 
комора Србије – Београд 1”.</p>
<p>Комора има штамбиљ, правоугаоног облика величине 55 х 25 mm 
са истим текстом као и печат, са додатком простора за број деловодног протокола 
и датум.</p>
<p>Огранак коморе има штамбиљ који је истоветан штамбиљу 
из става 3. овог члана уз назнаку организационе јединице огранка коморе.</p>
<p>Огранак за подручје града Београда и огранак за АП 
Војводину имају печат округлог облика, пречника 32 mm, са грбом Републике Србије 
у средини и исписаним текстом: Република Србија, Стоматолошка комора Србије – 
Београд, уз назнаку организационе јединице огранка коморе.</p>
<p>Огранак за југоисточну Србију и КиМ и огранак за 
западну и централну Србију имају печат који је истоветан печату из става 2. овог 
члана уз назнаку организационе јединице огранка коморе.</p>
<p>Текст печата и штамбиља исписује се на српском језику, 
ћириличким писмом. </p>
<p>Комора има знак, чији облик, садржину и употребу утврђује 
Управни одбор Коморе. </p>
<p>Комора прославља крсну славу Свети 
свештеномученик Антипа.</p>
<p>*Службени гласник РС, број 85/2008</p>
<p>**Службени гласник РС, број 107/2015</p>
<p>***Службени гласник РС, број 13/2017</p>
<p>Члан 5. </p>
<p>Комору заступа и представља директор Коморе.</p>
<p>Директор Коморе може, у оквиру својих овлашћења, одредити 
генералним или посебним пуномоћјем друго лице за заступање Коморе. 
</p>
<p>Дато пуномоћје може се опозвати. </p>
<p>Члан 6.</p>
<p>Брисан је ранији став 1. (види члан 1. Измена и допуна – 
85/2008-30)</p>
<p>Председници Већа представљају Комору по питањима која су у 
искључивој надлежности Већа.</p>
<p>Члан 7. </p>
<p>Рад Коморе и њених органа је јаван. </p>
<p>II. ПОСЛОВИ КОМОРЕ</p>
<p>Члан 8.</p>
<p>Брисани су ранији ст 1. и 2. (види члан 2. Измена и допуна 
– 85/2008-30)</p>
<p>Комора у складу са Законом обавља послове као 
јавно овлашћење, и то као поверене послове и остале послове.</p>
<p>Комора издаје, обнавља или одузима лиценцу доктора 
стоматологије и води Именик свих чланова Коморе, Именик издатих, обновљених или 
одузетих лиценци, као и Именик изречених дисциплинских мера члановима Коморе, у 
складу са Законом и овим статутом.</p>
<p>*Службени гласник РС, број 85/2008</p>
<p>II 1. Поверени послови</p>
<p>*Службени гласник РС, број 85/2008</p>
<p>Члан 8а</p>
<p>У вршењу поверених послова Комора утврђује садржаје и 
податке који се воде у Именику, начин вођења, и образац извода из именика, 
уверења, потврде и евиденције, као и поступак уноса у Именик из члана 8. овог 
статута, у складу са Законом.</p>
<p>*Службени гласник РС, број 85/2008</p>
<p>Члан 8б</p>
<p>У вршењу поверених послова, Комора посебно:</p>
<p>– утврђује садржај и образац уверења, евиденција и 
потврда, као и поступак уписа у именике које води Комора,</p>
<p>– на захтев доктора стоматологије врши упис доктора 
стоматологије у Именик свих чланова Коморе,</p>
<p>– издаје лиценцу члановима Коморе који су уписани у 
Именик чланова Коморе, обнавља и одузима лиценцу члановима Коморе,</p>
<p>– утврђује садржај, податке и образац легитимације, 
као и идентификациони број члановима Коморе који имају лиценцу,</p>
<p>– обавља и друге послове у складу са Законом и овим 
статутом.</p>
<p>*Службени гласник РС, број 85/2008</p>
<p>Члан 8в</p>
<p>Комора у складу са Законом води следеће именике:</p>
<p>– Именик свих чланова Коморе које води огранак 
Коморе,</p>
<p>– Именик издатих, обновљених и одузетих лиценци 
чланова Коморе које води Комора,</p>
<p>– Именик изречених дисциплинских мера члановима 
Коморе које води огранак Коморе.</p>
<p>Именик издатих, обновљених и одузетих лиценци 
члановима Коморе води се по службеној дужности у складу са Законом.</p>
<p>На основу достављених извештаја огранка Коморе из ал. 
1. и 3. става 1. овог члана, Комора води евиденцију о члановима уписаним у 
Именик свих чланова Коморе, односно о изреченим дисциплинским мерама члановима 
Коморе.</p>
<p>*Службени гласник РС, број 85/2008</p>
<p>Члан 8г</p>
<p>Именик Коморе састоји се из уписника (регистра) и 
збирке исправа.</p>
<p>Уписник (регистар) у Именик чланова Коморе које води 
огранак Коморе садржи следеће рубрике:</p>
<p>– име и презиме и идентификациони број,</p>
<p>– јединствени матични број грађана и место рођења,</p>
<p>– датум и место извршеног уписа,</p>
<p>– датум и место издавања универзитетске дипломе,</p>
<p>– датум и место обављања приправничког стажа,</p>
<p>– датум и место положеног стручног испита,</p>
<p>– датум, место и врсту обављања специјализације,</p>
<p>– датум и место завршене магистратуре,</p>
<p>– датум и место стицања звања доктора наука,</p>
<p>– датум и место стицања звања примаријус.</p>
<p>Уписник (регистар) Коморе садржи: позив на редни број 
и датум извршеног уписа у Именик чланова Коморе, остале елементе из става 2. 
овог члана, датум коначности изречене дисциплинске мере, врсту дисциплинске 
мере, као и време њеног трајања.</p>
<p>*Службени гласник РС, број 85/2008</p>
<p>Члан 8д</p>
<p>Именик из члана 8г овог статута води се као књига и 
као збир података укњижених електронским путем.</p>
<p>Подаци о уписнику и из електронске обраде морају бити 
идентични.</p>
<p>Уписивање података и издавање уверења, извода из 
евиденције и потврда врши се на лични захтев члана Коморе или физичког и правног 
лица које има интерес у складу са Законом.</p>
<p>Уверење садржи податке из евиденције које се воде у 
Именику као јавној књизи.</p>
<p>Потврда садржи податке који не представљају садржај 
уверења.</p>
<p>На захтев законом овлашћеног лица, документа из ст. 
4. и 5. овог члана, Комора је дужна да изда одмах, а најкасније у року од три 
дана.</p>
<p>*Службени гласник РС, број 85/2008</p>
<p>Члан 8ђ</p>
<p>Уписник из члана 8г овог статута, састављен је од 
листа хартије формата А3, са рубрикама по редоследу наведеним у члану 8г овог 
статута.</p>
<p>У уписник из става 1. овог члана уписују се подаци за 
сваког појединог члана Коморе.</p>
<p>Сваки лист уписника оверен је печатом и потписом 
директора Коморе или лица које он овласти.</p>
<p>Измене и допуне података у уписнику врше се обавезним 
уписивањем датума извршене измене или допуне на обрасцу са идентичним подацима 
утврђеним у ставу 1. овог члана.</p>
<p>Упис у Именик Коморе врши се на основу захтева члана 
Коморе са документацијом из члана 8а овог статута.</p>
<p>Управни одбор Коморе може својим правилником 
предвидети и друге податке или документа за извршење уписа у именик Коморе.</p>
<p>*Службени гласник РС, број 85/2008</p>
<p>Члан 8е</p>
<p>Уверење, извод из евиденције и потврда садрже у 
горњем углу знак Коморе, датум издавања, ознаку да је уверење, извод из 
евиденције или потврда, захтеване податке и потпис директора Коморе или лица 
које он овласти.</p>
<p>На издавање уверења и потврда о чињеницама о којима 
Комора води евиденцију, сходно се примењују одредбе законског прописа о управном 
поступку.</p>
<p>*Службени гласник РС, број 85/2008</p>
<p>Члан 8ж</p>
<p>Збирка исправа је заједничка збирка за све именике и 
састоји се од докумената утврђених законом и овим статутом као доказ о 
испуњавању услова за чланство у Комори.</p>
<p>Збирка исправа садржи документа или оверене 
фотокопије докумената из члана 8г овог статута.</p>
<p>*Службени гласник РС, број 85/2008</p>
<p>Члан 8з</p>
<p>Идентификациони број члана Коморе садржи редни број 
под којим је уписан у Именик свих чланова Коморе, а може садржати и друге цифре 
у складу са општим актом Коморе.</p>
<p>Легитимација садржи податке о имену и презимену члана 
Коморе и идентификациони број.</p>
<p>Облик легитимације одговара облику и величини картице 
за електронску употребу.</p>
<p>О боји легитимације и другим елементима садржаја 
исте, одлучује Управни одбор Коморе.</p>
<p>*Службени гласник РС, број 85/2008</p>
<p>II 2. Остали послови</p>
<p>*Службени гласник РС, број 85/2008</p>
<p>Члан 8и</p>
<p>Остали послови Коморе обављају се у складу са Законом 
и овим статутом.</p>
<p>Комора може водити и другу врсту евиденције о 
чињеницама битним за чланство Коморе у складу са општим актом Коморе.</p>
<p>*Службени гласник РС, број 85/2008</p>
<p>II 3. Сарадња са здравственим институцијама</p>
<p>*Службени гласник РС, број 85/2008</p>
<p>Члан 8ј</p>
<p>У остваривању послова из става 1. члана 8. овог 
статута Комора сарађује са Српским лекарским друштвом, факултетима здравствене 
струке, Републичким заводом за здравствено осигурање, стручним удружењима 
доктора стоматологије, референтним здравственим установама и другим субјектима.</p>
<p>*Службени гласник РС, број 85/2008</p>
<p>III. ПРАВА И ДУЖНОСТИ ЧЛАНОВА КОМОРЕ</p>
<p>Чланство у Комори</p>
<p>Члан 9. </p>
<p>Чланство у Комори је обавезно за све докторе стоматологије 
који обављају послове стоматолошке професије у државним и приватним здравственим 
установама и приватној пракси у својству запосленог односно предузетника 
(оснивача), у установама социјалне заштите, заводима за извршење затворских 
санкција, у државним органима, на стоматолошким факултетима и одсецима 
медицинских факултета, односно у школама здравствене струке,
као и у другим установама где се обавља стоматолошка 
делатност у складу са Законом о здравственој заштити у Републици Србији.</p>
<p>Комора осим редовних чланова из става 1. овог члана 
може имати и добровољне чланове, почасне чланове, и чланове донаторе.</p>
<p>Добровољни чланови су доктори стоматологије који не 
обављају као професију послове здравствене делатности.</p>
<p>*Службени гласник РС, број 85/2008</p>
<p>**Службени гласник РС, број 43/2017</p>
<p>Права и дужности</p>
<p>Члан 10.</p>
<p>Чланови Коморе имају права и дужности да:</p>
<p>– предлажу, бирају и буду бирани у органе Коморе,</p>
<p>– да поштују све одлуке и прописе које доносе органи Коморе 
и да их се придржавају, </p>
<p>– надлежном органу Коморе пријаве све промене које су битне 
за упис у именик, као и друге битне чињенице из надлежности коморе у року од 30 
дана од дана сазнања за те промене односно чињенице, </p>
<p>– да редовно плаћају чланарину и остала давања која одреди 
Комора,</p>
<p>– да се стручно усавршавају,</p>
<p>– да поседују и правовремено обнове одобрење за самостални 
рад,</p>
<p>– користе правну и другу стручну помоћ Коморе,</p>
<p>– остварују и друга права која за своје чланове обезбеђује 
Комора.</p>
<p>У остваривању права и дужности из става 1. овог 
члана, чланови Коморе су у обавези:</p>
<p>– да стално прате развој професије и других наука,</p>
<p>– да стечена знања и вештине преносе на млађе колеге,</p>
<p>– да у обављању своје професије примењују само 
проверене и научно доказане методе и поступке у превенцији, дијагностици, 
терапији и рехабилитацији болести, а да нове методе и поступке уводе и примењују 
у складу са Законом,</p>
<p>– да чувају професионалну тајну,</p>
<p>– да брину о свом и достојанству личности грађана 
коме пружају здравствену заштиту,</p>
<p>– да грађанима укажу хитну медицинску помоћ увек и на 
сваком месту,</p>
<p>– да воде прописану медицинску документацију у складу 
са Законом,</p>
<p>– да учествују у скуповима које организује Комора,</p>
<p>– да поступају у складу са етичким кодексом и другим 
прописима из области здравствене заштите.</p>
<p>*Службени гласник РС, број 85/2008</p>
<p>Брисан је наслов изнад члана 11. (види члан 3. Измена и допуна 
Статута - 37/2014-126)</p>
<p>Члан 11.</p>
<p>Члану Коморе мирује чланство у Комори у време привремене 
забране обављања одређених послова позива стоматолога или привремене забране 
вршења позива стоматолога по одлуци судова части Коморе након правноснажне 
одлуке надлежног суда. </p>
<p>Члану Коморе престаје чланство у Комори на лични захтев,
или смрћу.</p>
<p>Чланство у комори престаје и неплаћањем чланарине.</p>
<p>Уколико члан коморе не измири дуговања по основу 
чланарине закључно са 31.12. за текућу годину, дужан је да након упозорења иста 
измири закључно са 31.3. наредне године.</p>
<p>Не измиривање обавезе закључно са 31.3. на начин 
прописан у претходном ставу, престаје чланство у комори.</p>
<p>*Службени гласник РС, број 107/2015</p>
<p>Почасни члан</p>
<p>Члан 12. </p>
<p>Комора може имати почасне чланове. </p>
<p>За почасног члана Коморе може бити изабрано лице које је 
допринело унапређивању рада и услова за остваривање интереса и циљева Коморе. 
</p>
<p>Почасне чланове Коморе бира Скупштина Коморе.</p>
<p>Комора води посебно евиденцију почасних чланова.</p>
<p>IV. УНУТРАШЊА ОРГАНИЗАЦИЈА КОМОРЕ</p>
<p>Огранци Коморе</p>
<p>Члан 13. </p>
<p>Комора има четири огранка на територији Републике Србије, 
као своје организационе јединице.</p>
<p>Огранци Коморе образују се по територијалном принципу, и 
то:</p>
<p>Огранак за подручје града Београда </p>
<p>– седиште у Београду</p>
<p>За подручје града Београда (за општине: Вождовац, Врачар, 
Гроцка, Звездара, Земун, Лазаревац, Младеновац, Нови Београд, Обреновац, 
Палилула, Раковица, Савски Венац, Сопот, Стари Град, Чукарица и Барајево).</p>
<p>Огранак за АП Војводину – седиште у Новом Саду</p>
<p>1. за подручје Севернобачког округа (за општине: Бачка 
Топола, Мали Иђош и Суботица);</p>
<p>2. за подручје Средњобанатског округа (за општине: Житиште, 
Нови Бечеј, Нова Црња, Зрењанин и Сечањ);</p>
<p>3. за подручје Севернобанатског округа (за општине: Ада, 
Кањижа, Нови Кнежевац, Чока, Сента и Кикинда);</p>
<p>4. за подручје Јужнобанатског округа (за општине: Алибунар, 
Бела Црква, Ковачица, Ковин, Опово, Пландиште, Вршац и Панчево);</p>
<p>5. за подручје Западнобачког округа (за општине: Апатин, 
Кула, Оџаци и Сомбор);</p>
<p>6. за подручје Јужнобачког округа (за општине Бач, Бачка 
Паланка, Бачки Петровац, Беочин, Бечеј, Жабаљ, Србобран, Сремски Карловци, 
Темерин, Тител, Нови Сад и Врбас);</p>
<p>7. за подручје Сремског округа (за општине: Инђија, Ириг, 
Пећинци, Рума, Стара Пазова, Шид и Сремска Митровица).</p>
<p>Огранак за западну и централну Србију </p>
<p>– седиште у Крагујевцу</p>
<p>1. за подручје Мачванског округа (за општине: Богатић, 
Владимирци, Коцељева, Крупањ, Љубовија, Мали Зворник, Лозница и Шабац);</p>
<p>2. за подручје Колубарског округа (за општине: Ваљево, 
Лајковац, Љиг, Мионица, Осечина и Уб);</p>
<p>3. за подручје Подунавског округа (за општине: Велика 
Плана, Смедерево и Смедеревска Паланка);</p>
<p>4. за подручје Браничевског округа, са седиштем у Пожаревцу 
(за општине: Велико Градиште, Голубац, Жабари, Жагубица, Кучево, Мало Црниће, 
Петровац и Пожаревац);</p>
<p>5. за подручје Шумадијског округа (за општине: Крагујевац, 
Баточина, Кнић, Лапово, Рача, Топола и Аранђеловац);</p>
<p>6. за подручје Поморавског округа (за општине: Деспотовац, 
Параћин, Рековац, Свилајнац, Ћуприја и Јагодина);</p>
<p>7. за подручје Златиборског округа (за општине: Ужице, 
Ариље, Прибој, Пријепоље, Бајина Башта, Косјерић, Нова Варош; Пожега, Сјеница и 
Чајетина);</p>
<p>8. за подручје Моравичког округа (за општине: Чачак, 
Лучани, Горњи Милановац и Ивањица);</p>
<p>9. за подручје Рашког округа (за општине: Нови Пазар, 
Тутин, Краљево, Рашка и Врњачка Бања);</p>
<p>10. за подручје Расинског округа (за општине: 
Александровац, Брус, Варварин, Трстеник, Ћићевац и Крушевац).</p>
<p>Огранак за југоисточну Србију и Косово и Метохију 
</p>
<p>– седиште у Нишу</p>
<p>1. за подручје Борског оркуга (за општине: Бор, Мајданпек, 
Неготин и Кладово);</p>
<p>2. за подручје Зејечарског округа (за општине: Зајечар, 
Бољевац и Књажевац);</p>
<p>3. за подручје Нишавског округа (за општине: Гаџин Хан, 
Дољевац, Мерошина, Сврљиг, Ниш, Соко Бања, Ражањ и Алексинац);</p>
<p>4. за подручје Топличког округа (за општине: Блаце, 
Житорађа, Куршумлија и Прокупље);</p>
<p>5. за подручје Пиротског округа (за општине: Вела Паланка, 
Пирот, Димитровград и Бабушница);</p>
<p>6. за подручје Јабаланичког округа (за општине: Бојник, 
Власотинце, Лебане, Лесковац, Медвеђа и Црна Трава);</p>
<p>7. за подручје Пчињског округа (за општине: Босилеград, 
Владичин Хан, Врање, Сурдулица, Трговиште, Прешево и Бујановац);</p>
<p>8. за подручје Косовског округа (за општине: Глоговац, 
Качаник, Косово Поље, Липљан, Обилић, Подујево, Урошевац, Штимље, Штрпце и 
Приштина);</p>
<p>9. за подручје Пећког округа, (за општине: Дечани, 
Ђаковица, Клина, Пећ и Исток);</p>
<p>10. за подручје Призренског округа (за општине: Гора, 
Ораховац, Сува Река и Призрен);</p>
<p>11. за подручје Косовскомитровачког округа (за општине: 
Вучитрн, Звечан, Зубин Поток, Лепосавић, Србица и Косовска Митровица);</p>
<p>12. за подручје Косовскопоморавског округа (за општине: 
Косовска Каменица, Ново Брдо, Гњилане и Витина).</p>
<p>Члан 14.</p>
<p>Огранак Коморе нема својство правног лица. </p>
<p>Огранак Коморе има подрачун у оквиру рачуна Коморе.</p>
<p>Огранак Коморе, поред послова утврђених Законом, врши 
и следеће послове:</p>
<p>1. даје мишљење, предлоге и примедбе надлежним 
органима Коморе о свим питањима из надлежности Коморе,</p>
<p>2. заступа интересе чланова Коморе на свом подручју,</p>
<p>3. доноси програм рада огранка и извештај о 
материјално-финансијском пословању огранка,</p>
<p>4. одлучује о употреби средстава огранка до висине 
која је одређена одлуком органа Коморе,</p>
<p>5. врши по пријави упис у Именик у складу са Законом 
и о томе доноси решење,</p>
<p>6. води евиденцију чланова Коморе на свом подручју,</p>
<p>7. одлучује о другим питањима у складу са овим 
статутом.</p>
<p>Стручне послове огранка Коморе обавља стручна служба 
Коморе.</p>
<p>*Службени гласник РС, број 85/2008</p>
<p>Брисан је поднаслов испод члана 14. (види члан 5. Измена и 
допуна – 85/2008-30)</p>
<p>Чл. 15, 16, 17, 18, 19, 20, 21. и 22.</p>
<p>Брисани су (види члан 5. Измена и допуна – 85/2008-30)</p>
<p>Члан 15</p>
<p>Огранак Коморе има овлашћено лице за обављање послова 
огранка Коморе у складу са Законом и овим статутом.</p>
<p>Огранак Коморе има Извршни одбор као орган огранка 
Коморе који има осам чланова, а који је састављен од по четири представника Већа 
запослених стоматолога у државним установама и Већа приватне праксе.</p>
<p>Председника и чланове Извршног одбора бирају чланови 
Скупштине Коморе из огранка Коморе. Чланови Управног одбора Коморе из огранка 
Коморе по положају су чланови Извршног одбора огранка Коморе.</p>
<p>Извршни одбор огранка Коморе обавља послове и задатке 
у складу са Законом и овим статутом.</p>
<p>Одлуке из своје надлежности Извршни одбор доноси 
већином гласова својих чланова. У случају једнаког броја гласова приликом 
доношења одлука пресудан је глас председника Извршног одбора.</p>
<p>Председник Извршног одбора има заменика који га 
замењује у раду. Председник и заменик председника извршног одбора не могу бити 
из истог Већа.</p>
<p>Председник Извршног одбора или лице овлашћено за 
обављање послова огранка Коморе наредбодавац је за употребу средстава огранка 
Коморе.</p>
<p>На рад Извршног одбора огранка Коморе сходно се 
примењују одредбе Пословника о раду Управног одбора Коморе.</p>
<p>Председник Извршног одбора доноси решења о упису у 
Именик чланова Коморе, као и решења о испису из Именика чланова Коморе по основу 
члана 11. Статута, за чланство са подручја Огранка за који је формиран Извршни 
одбор.</p>
<p>Председник Извршног одбора у оквиру својих надлежности 
издаје уверења, потврде и преписе на захтев чланства о подацима које су у 
евиденцији Огранка.</p>
<p>*Службени гласник РС, број 85/2008</p>
<p>**Службени гласник РС, број 7/2018</p>
<p>V. ОРГАНИ КОМОРЕ</p>
<p>Члан 23.</p>
<p>Органи Коморе су:</p>
<p>1. Скупштина Коморе</p>
<p>2. Управни одбор Коморе,</p>
<p>3. Надзорни одбор Коморе,</p>
<p>4. директор Коморе,</p>
<p>5. Етички одбор Коморе,</p>
<p>Брисана је ранија тачка 6. (види члан 6. Измена и допуна – 
85/2008-30)</p>
<p>6. Комисија за посредовање,</p>
<p>7. Суд части првог степена,</p>
<p>8. Суд части другог степена,</p>
<p>9. Одбор Коморе,</p>
<p>10. Извршни одбор Огранка</p>
<p>Избор органа и чланова органа Коморе врши се у складу 
са Законом и овим статутом.</p>
<p>Органу или члану органа Коморе може престати мандат 
ако он то сам затражи.</p>
<p>Орган или члан органа Коморе може бити разрешен пре 
истека мандата на који је изабран ако обавља функцију на начин на који се не 
обезбеђује остваривање задатака Коморе, односно органа Коморе.</p>
<p>Поступак за разрешење органа или члана органа Коморе 
може покренути писаним путем најмање 1/3 чланова Скупштине Коморе.</p>
<p>*Службени гласник РС, број 85/2008</p>
<p>**Службени гласник РС, број 43/2017</p>
<p>1. Скупштина Коморе</p>
<p>а) Организација Скупштине Коморе</p>
<p>Члан 24.</p>
<p>Скупштина Коморе има два већа:</p>
<p>1. Веће запослених стоматолога у државним установама,</p>
<p>2. Веће стоматолога који обављају приватну праксу у 
својству предузетника и оснивача и стоматолога запослених у приватној пракси и 
приватним здравственим установама (даље у тексту: Веће приватне праксе).</p>
<p>Скупштину Коморе сачињавају чланови оба већа Коморе. 
</p>
<p>Члан 25.</p>
<p>Скупштина Коморе има 120 чланова.</p>
<p>Скупштина Коморе има председника и потпредседника Скупштине 
Коморе.</p>
<p>*Службени гласник РС, број 13/2017</p>
<p>Члан 26.</p>
<p>Веће запослених стоматолога у државним установама и 
Веће приватне праксе у Скупштини Коморе има равноправни број чланова, свако веће 
по 60 чланова.”</p>
<p>Огранци Коморе у Скупштини имају равноправни број 
чланова, сваки по 30 чланова и то 15 чланова из Већа запослених стоматолога у 
државним установама и 15 чланова из Већа приватне праксе.</p>
<p>Већа из ст. 1. и 2. овог члана бирају четири члана одбора 
Већа из чијих редова се бира председник Већа и потпредседник Већа већином 
гласова присутних чланова Већа Скупштине Коморе. </p>
<p>Веће Скупштине пуноважно ради ако је седници присутно више 
од половине укупног броја чланова Већа. </p>
<p>Веће Скупштине одлучује већином гласова присутних чланова.</p>
<p>*Службени гласник РС, број 13/2017</p>
<p>Члан 27.</p>
<p>Брисан је ранији став 1. (види члан 3. Измена и 
допуна - 43/2017-73)</p>
<p>За вођење финансијско-материјалних послова, запошљава се 
извршилац одговарајуће квалификације или се закључује уговор са правним или 
физичким лицима овлашћеним књиговођама, а на основу јавног конкурса. 
</p>
<p>Члан 28.</p>
<p>По потреби се могу образовати сталне и повремене комисије 
из редова чланова Скупштине и чланова Коморе.</p>
<p>б) Начин избора и мандат</p>
<p>Члан 29.</p>
<p>Скупштина Коморе бира председника и потпредседника 
Скупштине Коморе из реда својих чланова. </p>
<p>Председник и потпредседник Скупштине Коморе бирају се из 
различитих већа Скупштине Коморе. </p>
<p>Председник и потпредседник Скупштине Коморе за свој рад 
одговарају Скупштини Коморе. </p>
<p>Члан 30.</p>
<p>Већа Скупштине Коморе образују се тако што се са подручја 
огранка Коморе бира број чланова према броју запослених стоматолога у државним 
установама за Веће запослених стоматолога у државним установама а за Веће 
приватне праксе према броју стоматолога који обављају приватну праксу у својству 
предузетника и оснивача и стоматолога запослених у приватној пракси и приватним 
здравственим установама.</p>
<p>Број и структура чланова који се бирају са подручја огранка 
Коморе у Већа Коморе одређује се Одлуком о расписивању избора у складу са 
сразмером запослених стоматолога у државним установама и стоматолога из приватне 
праксе. </p>
<p>Већа Скупштине Коморе бирају председника Већа и 
потпредседника Већа и чланове одбора Већа већином присутних гласова чланова 
Већа. </p>
<p>Веће Скупштине пуноважно ради ако је седници присутно више 
од половине укупног броја чланова Већа. </p>
<p>Председник Већа и потпредседник Већа Скупштине Коморе за 
свој рад одговарају Већу Скупштине Коморе. </p>
<p>Члан 31.</p>
<p>Скупштина Коморе може образовати сталне и повремене 
одборе, комисије и радна тела.</p>
<p>*Службени гласник РС, број 85/2008</p>
<p>Члан 32. </p>
<p>Мандат члановима Скупштине Коморе, председнику и 
потпредседнику Скупштине Коморе, председницима и потпредседницима Већа, 
председницима, потпредседницима и члановима одбора и комисија траје четири 
године. </p>
<p>Члану Скупштине Коморе престаје мандат и пре истека периода 
на који је изабран ако му престане својство члана Коморе или ако сам то затражи 
подношењем оставке на чланство у Скупштини. </p>
<p>Председнику и потпредседнику Скупштине Коморе, 
председницима и потпредседницима већа, председницима, потпредседницима и 
члановима одбора и комисија престаје функција – мандат и пре истека периода на 
који су изабрани ако им престане својство члана Скупштине Коморе или ако сами то 
затраже подношењем оставке на чланство у Скупштини.</p>
<p>Председник и потпредседник Скупштине Коморе, председници и 
потпредседници већа, председници, потпредседници и чланови одбора и комисија 
могу бити разрешени и пре истека периода на који су бирани ако своју функцију 
врше на начин којим се не обезбеђује остваривање задатака Коморе, а одлуку о 
разрешењу доноси орган који их је изабрао. </p>
<p>Члан 33.</p>
<p>Председник скупштине Коморе дужан је да у року од 90 
дана пре истека мандата Скупштине одлуком распише изборе за чланове нове 
Скупштине Коморе која садржи датум избора и рокове од којих почињу тећи изборне 
радње.</p>
<p>Одлука из претходног става објављује се у „Службеном 
гласнику Републике Србије”.</p>
<p>У случају његове спречености или нерасписивања избора 
у року из става 1. овог члана, изборе расписује потпредседник Скупштине Коморе.</p>
<p>Изборе за чланове Скупштине спроводе органи за 
спровођење избора у складу са Законом и Статутом.</p>
<p>Избор чланова нове Скупштине коморе мора се окончати 
до дана престанка мандата Скупштине Коморе.</p>
<p>Избор председника Скупштине Коморе, директора и 
чланова Управног и Надзорног одбора коморе врши се у року од 15 дана од дана 
конституисања Скупштине коморе.</p>
<p>Избор председника и чланова Етичког одбора коморе, 
Судова части првог степена, Судова части другог степена, као и других органа 
коморе из члана 23. став 1. овог статута врши се у року од 90 дана од дана 
конституисања Скупштине коморе.</p>
<p>*Службени гласник РС, број 43/2017</p>
<p>Члан 33а</p>
<p>Конститутивну (у даљем тексту: Прву) седницу сазива 
председник Скупштине у претходном сазиву тако да се седница одржи најкасније 30 
дана од дана проглашења коначних резултата избора.</p>
<p>У случају његове спречености или незаказивања седнице 
у року из става 1. овог члана, седницу заказује потпредседник Скупштине Коморе у 
претходном сазиву.</p>
<p>Првој седници Скупштине, до избора председника 
Скупштине, председава најстарији члан Скупштине у новом сазиву (председавајући). 
Ако најстарији члан Скупштине не може или не жели да председава, седници 
Скупштине председава следећи најстарији присутни члан Скупштине.</p>
<p>Председавајућем, у раду помаже по један, најмлађи члан 
Скупштине из Већа државне праксе и Већа приватне праксе, као и лица из стручне 
службе Стоматолошке коморе Србије.</p>
<p>На првој седници Скупштине врши се:</p>
<p>– потврђивање мандата чланова Скупштине,</p>
<p>– избор радног тела Скупштине – Комисије за гласање,</p>
<p>– избор председника Скупштине,</p>
<p>– избор потпредседника Скупштине.</p>
<p>Потврђивање мандата чланова врши се на основу уверења 
о избору за члана Скупштине и извештаја Централне изборне комисије (у даљем 
тексту: ЦИК) о спроведеним изборима.</p>
<p>На првој седници Скупштине на предлог председавајућег 
образује се комисија од три члана ради утврђивања сагласности уверења и 
извештаја ЦИК-а. Комисијим председава најстарији члан.</p>
<p>Комисија, на основу извештаја ЦИК-а, утврђује да ли су 
подаци из уверења о избору сваког члана истоветни са подацима из извештаја о 
томе подноси извештај Скупштини.</p>
<p>На основу извештаја Комисије из претходног става 
председавајући Скупштине констатује да је поднет извештај о спроведеним изборима 
и која су уверења о избору за чланове Скупштине у сагласности са тим извештајем, 
чиме је потврђен мандат новоизабраним члановима Скупштине.</p>
<p>После потврђивања мандата чланови Скупштине полажу 
заклетву која гласи: „Заклињем се да ћу дужност члана Скупштине Стоматолошке 
коморе Србије обављати предано, поштено, савесно и верно Закону, Статуту Коморе 
и Етичком кодексу доктора стоматологије, да ћу бранити правила струке, штитити 
углед Стоматолошке коморе Србије и по најбољем знању и умећу служити члановима 
Стоматолошке коморе Србије, истини и правди.</p>
<p>Након потврђивања мандата на предлог председавајућег 
формира се Комисија за гласање у Скупштини коју броји три члана и три заменика.</p>
<p>Скупштина јавним гласањем бира председника и 
потпредседника Комисије из претходног става.</p>
<p>*Службени гласник РС, број 43/2017</p>
<p>Члан 33б</p>
<p>Органи за спровођење избора су самостални и независни 
у раду и раде на основу закона и овог статута.</p>
<p>За свој рад органи за спровођење избора одговарају 
органу који их је именовао.</p>
<p>Стручна служба Коморе дужна је да пружа помоћ органима 
за спровођење избора и да им доставља податке потребне за рад.</p>
<p>Чланови Централне изборне комисије (ЦИК) и њихови 
заменици именују се на четири године, а чланови бирачких одбора и њихови 
заменици за сваке изборе.</p>
<p>Чланови и заменици чланова органа за спровођење избора 
не могу бити лица која су међусобно сродници по правој линији без обзира на 
степен сродства, у побочној закључно са трећим степеном сродства, а у тазбинском 
сродству закључно са другим степеном сродства, као ни брачни другови и лица која 
су у међусобном односу усвојиоца и усвојеника, односно стараоца и штићеника.</p>
<p>Ако је изборна комисија, односно бирачки одбор 
састављен супротно одредби претходног става овог члана тај орган се распушта, а 
избори, односно гласање се понављају.</p>
<p>Заменици чланова ЦИК-а и чланова бирачких одбора имају 
иста права и одговорности као и чланови које замењују.</p>
<p>Право гласа у ЦИК-у или бирачком одбору има само члан 
тог органа, или, у његовом одсуству, заменик.</p>
<p>Чланови ЦИК-а и њихови заменици морају имати изборно 
право.</p>
<p>Члановима органа за спровођење избора и њиховим 
заменицима престаје функција у овим органима кад прихвате кандидатуру за члана 
Скупштине.</p>
<p>*Службени гласник РС, број 43/2017</p>
<p>Члан 33ц</p>
<p>Рад органа за спровођење избора јаван је.</p>
<p>Лица која прате рад органа за спровођење избора дужна 
су да поступају у складу с правилима која прописује ЦИК.</p>
<p>Кад лица из става 2. овог члана прекрше правила о 
одржавању реда на бирачком месту или на други начин ометају рад органа за 
спровођење избора, орган за спровођење избора може их удаљити, а податке о томе 
уноси у записник.</p>
<p>ЦИК у сталном саставу чине председник и осам чланова и 
то по четири из сваког већа које именује Скупштина Коморе на предлог Управног 
одбора СКС.</p>
<p>ЦИК има секретара кога именује Скупштина из реда 
радника стручне службе Коморе, који учествује у раду комисије без права 
одлучивања.</p>
<p>Председник, чланови ЦИК и њен секретар имају заменике.</p>
<p>Састав ЦИК објављује се у „Службеном гласнику 
Републике Србије”.</p>
<p>*Службени гласник РС, број 43/2017</p>
<p>Члан 33д</p>
<p>Централна изборна комисија:</p>
<p>1. стара се о законитом спровођењу избора,</p>
<p>2. организује техничку припрему за изборе,</p>
<p>3. доноси Правила за спровођење изборних радњи и прати 
примену и даје објашњења у вези са применом овог статута и правила,</p>
<p>4. утврђује јединствене стандарде за изборни материјал 
и прописује обрасце,</p>
<p>5. одређује и оглашава у „Службеном гласнику Републике 
Србије” број и адресу бирачких места, најкасније 20 дана пре дана одређеног за 
одржавање избора,</p>
<p>6. образује бирачке одборе и именује председника и 
чланове бирачких одбора,</p>
<p>7. утврђује број гласачких листића за бирачка места, 
оверава их и заједно са овереним изводом из бирачког списка, записнички, предаје 
бирачким одборима,</p>
<p>8. одређује изборне акте који јој се достављају,</p>
<p>9. утврђује да ли је кандидатура састављена и поднета 
у складу са овим статутом,</p>
<p>10. доноси решење о проглашењу збирне изборне листе,</p>
<p>11. одређује начин чувања и руковања изборним 
материјалом,</p>
<p>12. утврђује и објављује резултате избора,</p>
<p>13. утврђује број мандата који припадају сваком 
бирачком месту, а на основу овог статута и извештаја стручне службе о броју 
стоматолога који припадају бирачком списку,</p>
<p>14. подноси извештај Скупштини Коморе о спроведеним 
изборима,</p>
<p>15. обавља и друге послове предвиђене Статутом.</p>
<p>Централна изборна комисија доноси пословник о свом 
раду.</p>
<p>Обрасце из тачке 4. овог члана ЦИК је дужна да у року 
од десет дана од дана расписивања избора стави на располагање учесницима у 
изборима.</p>
<p>Услове за рад ЦИК обезбеђује Комора.</p>
<p>Управни одбор Коморе одређује буџет за спровођење 
избора.</p>
<p>*Службени гласник РС, број 43/2017</p>
<p>Члан 33е</p>
<p>Бирачки одбор у сталном саставу чине: председник и 
најмање два члана.</p>
<p>Председник и чланови бирачког одбора имају заменике.</p>
<p>Бирачки одбор именује се најкасније 10 дана пре дана 
одређеног за одржавање избора.</p>
<p>Бирачки одбор непосредно спроводи гласање на бирачком 
месту, обезбеђује правилност и тајност гласања, утврђује резултате гласања на 
бирачком месту и обавља друге послове одређене Статутом.</p>
<p>Бирачки одбор се стара о одржавању реда на бирачком 
месту за време гласања.</p>
<p>Ближа правила о раду бирачког одбора прописује ЦИК.</p>
<p>*Службени гласник РС, број 43/2017</p>
<p>Члан 33ф</p>
<p>Бирачко право има сваки члан Коморе уписан у именик 
Коморе који обавља стоматолошку делатност коме је издата односно обновљена 
Лиценца и који није извршио повреду професионалне дужности или угледа члана 
Коморе у смислу одредаба члана 40. Закона о коморама здравствених радника.</p>
<p>Сваки члан Коморе који има бирачко право у складу са 
претходним ставом овог члана може предложити кандидата за члана Скупштине.</p>
<p>Предлагач који обавља стоматолошку делатност у 
државном сектору, може предложити кандидата који обавља стоматолошку делатност у 
државном сектору са подручја бирачког места на којем предлагач и кандидат 
обављају стоматолошку делатност.</p>
<p>Предлагач који обавља стоматолошку делатност у 
приватном сектору, може предложити кандидата који обавља стоматолошку делатност 
у приватном сектору са подручја подручја бирачког места на којем предлагач и 
кандидат обављају стоматолошку делатност.</p>
<p>Предлагање кандидата за чланове Скупштине врши се 
подношењем потписаног предлога на прописаном обрасцу.</p>
<p>Кандидатура за члана Скупштине може бити и лична.</p>
<p>Предлагање кандидата и кандидатура мора да садржи све 
податке из прописаног обрасца и достављају се ЦИК-у најкасније 30 дана пре 
одржавања избора на адресу седишта Коморе.</p>
<p>Уз попуњени образац из претходног става подноси се и:</p>
<p>1. потврда о бирачком праву за кандидата, у којој је 
назначено име и презиме, датум рођења, број Лиценце и звање кандидата, коју 
потврду издаје стручна служба са подручја огранка којем припада кандидат;</p>
<p>2. писмена изјава кандидата да прихвата кандидатуру.</p>
<p>ЦИК коначни бирачки списак објављује на сајту Коморе 
најкасније 15 дана пре одржавања избора.</p>
<p>Члан коморе може поднети приговор на бирачки списак 
ЦИК-у у року од два дана од дана објављивања коначног бирачког списка путем 
електронске поште на имејл адресу седишта Коморе или путем поште или лично на 
адресу седишта Коморе.</p>
<p>О приговору из претходног става комисија одлучује у 
року од 24 часа, и њена је одлука коначна.</p>
<p>Извршене измене бирачког списка ЦИК објављује одмах.</p>
<p>Листу кандидата за члана Скупштине на основу приспелих 
кандидатура, ЦИК објављује на сајту Коморе десет дана пре одржавања избора.</p>
<p>Члан коморе на објављену листу кандидата може поднети 
приговор ЦИК-у у року од 24 часа од дана објављивања листе, путем електронске 
поште на имејл адресу седишта Коморе или путем поште или лично на адресу седишта 
Коморе.</p>
<p>О приговору из претходног става ЦИК одлучује без 
одлагања и њена је одлука коначна.</p>
<p>Коначну листу за кандидата за Скупштину Централна 
изборна комисија утврђује и објављује седам дана пре одржавања избора на сајту 
Коморе.</p>
<p>Избор чланова Скупштине врши се тајним гласањем 
заокруживањем кандидата на гласачком листићу на бирачком месту убацивањем 
гласачког листића у одговарајућу гласачку кутију.</p>
<p>Запослени стоматолози у државном сектору који имају 
бирачко право гласају за кандидате са листе кандидата запослених стоматолога у 
државним сектору на бирачком месту у складу са коначним бирачким списком.</p>
<p>Запослени стоматолози у приватном сектору који имају 
бирачко право гласају за кандидате са листе кандидата запослених стоматолога у 
приватном сектору на бирачком месту у складу са коначним бирачким списком.</p>
<p>За чланове Скупштине изабрани су они кандидати који су 
добили највећи број гласова на бирачком месту.</p>
<p>Гласање ће се поновити за оне кандидате који имају 
исти број гласова у оквиру одређеног бирачког места најкасније три дана од дана 
када су избори одржани.</p>
<p>ЦИК проглашава резултате избора у року од 24 сата од 
окончања истих и објављује их на сајту Коморе.</p>
<p>О неправилностима у поступку избора подносе се 
приговори ЦИК-у у електронској форми на имејл адресу Коморе у року од 24 часа по 
проглашењу резултата избора.</p>
<p>ЦИК доноси коначну одлуку у року од 48 часова од дана 
када је достављен приговор.</p>
<p>Уколико ЦИК утврди да је било неправилности које су 
битно утицале или су могле утицати на резултате избора, изборна комисија ће 
поништити изборе за чланове Скупштине у одређеном бирачком месту и одредити рок 
у којем ће се одржати поновљени избори за дато бирачко место.</p>
<p>*Службени гласник РС, број 43/2017</p>
<p>Члан 34.</p>
<p>Допунске изборе расписује Скупштина када није изабран 
укупан број чланова Скупштине прописан Статутом или када се у току рада 
Скупштине број чланова услед смрти, оставке или опозива смањи.</p>
<p>Допунски избори се врше на оним бирачким местима на 
којима према Статуту и Правилима за спровођење избора није изабран кандидат, 
односно изабрани кандидат није више члан Скупштине.</p>
<p>Ванредни избори за Скупштину расписују се када услед 
смрти, оставке или опозива број чланова Скупштине сведе на број којим се 
онемогућава рад Скупштине.</p>
<p>На допунске и ванредне изборе сходно се примењују 
правила избора предвиђена овим статутом.</p>
<p>*Службени гласник РС, број 43/2017</p>
<p>Члан 35.</p>
<p>Скупштина Коморе у оквиру своје надлежности и овим статутом 
утврђеним начином гласања:</p>
<p>1) Доноси:</p>
<p>– Статут Коморе и друге опште акте,</p>
<p>– Етички кодекс,</p>
<p>– Пословник о раду Скупштине и раду радних тела које 
образује,</p>
<p>– Годишњи програм рада Коморе,</p>
<p>– Пословник о раду Суда части </p>
<p>Брисана је ранија алинеја 6. додата у броју 
37/2014 (види члан 12. Измена и допуна - 43/2017-71)</p>
<p>Брисане су алинеје 6, 7. и 8. (види члан 6. Измена и допуна 
– 85/2008-30)</p>
<p>2) Усваја:</p>
<p>– Годишњи извештај о раду Скупштине Коморе, </p>
<p>– Годишњи извештај о раду Већа Скупштине Коморе, 
</p>
<p>– Годишњи извештај о финансијско-материјалном пословању 
Коморе,</p>
<p>– Годишњи план рада Скупштине Коморе, годишњи план рада 
Већа скупштине Коморе,</p>
<p>– Годишњи финансијски план Коморе. </p>
<p>3) Бира, именује и разрешава:</p>
<p>– бира и разрешава председника и потпредседника Скупштине 
Коморе;</p>
<p>– бира и разрешава председника, потпредседника и чланове 
Управног, Надзорног и Етичког одбора Коморе;</p>
<p>– бира и разрешава председника, потпредседника и чланове Суда части. </p>
<p>– бира и разрешава председника, потпредседника и чланове одбора, комисија и 
радних тела;</p>
<p>– именује и разрешава директора Коморе;</p>
<p>- бира и разрешава чланове Комисије за 
посредовање.</p>
<p>Избор председника Скупштине, председника Управног одбора, 
председника Надзорног одбора и именовање директора се врши из састава различитих 
огранака ради равномерне територијалне заступљености огранака у избору лица на 
руководећим функцијама.</p>
<p>Скупштина Коморе обавља и друге послове у складу са 
законом, другим прописима, овим статутом и општим актима Коморе. </p>
<p>*Службени гласник РС, број 85/2008</p>
<p>**Службени гласник РС, број 37/2014</p>
<p>Надлежност Већа Скупштине</p>
<p>Веће запослених стоматолога у државним установама</p>
<p>Члан 36. </p>
<p>Веће запослених стоматолога у државним установама Скупштине 
Коморе у оквиру своје надлежности:</p>
<p>1) Доноси:</p>
<p>– Програм рада Већа из искључиве надлежности који им је 
пренела Скупштина Коморе,</p>
<p>– Пословник о раду Већа;</p>
<p>2) Бира и разрешава:</p>
<p>– председника и потпредседника Већа;</p>
<p>– чланове одбора већа;</p>
<p>3) Разматра:</p>
<p>– питања која су од интереса за запослене стоматологе у 
државним установама.</p>
<p>Веће приватне праксе</p>
<p>Члан 37.</p>
<p>Веће приватне праксе Скупштине Коморе у оквиру своје 
надлежности:</p>
<p>1) Доноси:</p>
<p>– Програм рада Већа из искључиве надлежности који им је 
пренела Скупштина Коморе;</p>
<p>– Пословник о раду Већа.</p>
<p>2) Бира и разрешава:</p>
<p>– председника и потпредседника Већа;</p>
<p>– чланове одбора Већа.</p>
<p>3) Разматра:</p>
<p>– питања која су од интереса за стоматологе који обављају 
приватну праксу. </p>
<p>Надлежност Одбора Већа</p>
<p>Члан 38.</p>
<p>Одбори већа Скупштине Коморе у оквиру надлежности Већа и 
своје надлежности разматрају и дају мишљење Већу о питањима о којима одлучује 
Веће. </p>
<p>г) Начин рада и одлучивање</p>
<p>Скупштина Коморе</p>
<p>Члан 39. </p>
<p>Скупштина Коморе ради у седницама уз учешће оба већа.</p>
<p>Скупштину Коморе сазива председник Скупштине Коморе, који 
руководи њеним радом, а у случају његове спречености потпредседник Скупштине 
Коморе. </p>
<p>Председника и потпредседника Скупштине Коморе бира и 
разрешава Скупштина Коморе из реда својих чланова.</p>
<p>Већа могу посебно радити у седницама. Седницу већа сазива 
председник већа, а у случају његове спречености потпредседник већа.</p>
<p>Рад Скупштине Коморе и њених већа је јаван. </p>
<p>Члан 40.</p>
<p>Скупштина Коморе заседа редовно једанпут годишње. 
</p>
<p>По потреби Скупштина Коморе се може сазвати и на ванредно 
заседање.</p>
<p>Скупштину Коморе на редовно заседање сазива председник 
Скупштине Коморе по сопственој иницијативи или на предлог Управног одбора 
Коморе. </p>
<p>Скупштину Коморе на ванредно заседање сазива председник 
Скупштине Коморе по сопственој иницијативи или на предлог једног од већа 
Скупштине, Управног одбора, Надзорног одбора или директора Коморе.</p>
<p>Ванредно заседање Коморе сазива се и на предлог најмање 
једне трећине чланова Коморе или на предлог
огранка Коморе. </p>
<p>Ванредно заседање Скупштине Коморе сазива се у року од 30 
дана од дана пријема предлога.</p>
<p>*Службени гласник РС, број 85/2008</p>
<p>Члан 41.</p>
<p>Позив за седницу Скупштине Коморе доставља се члану 
Скупштине Коморе по правилу најкасније седам дана, а у изузетним случајевима пет 
дана пре одржавања седнице. </p>
<p>Члан 42. </p>
<p>Скупштина Коморе пуноважно ради ако је седници 
присутно више од половине укупног броја чланова Скупштине.</p>
<p>Скупштина Коморе одлучује већином гласова присутних 
чланова у сваком већу Скупштине Коморе у поступку:</p>
<p>1) избора, именовања и разрешења директора и чланова 
Органа Коморе;</p>
<p>2) доношења Статута Коморе.</p>
<p>У осталима поступцима из своје надлежности Скупштина 
Коморе одлучује већином гласова присутних чланова Скупштине Коморе.</p>
<p>*Службени гласник РС, број 19/2015</p>
<p>Члан 43.</p>
<p>О питањима из своје надлежности Скупштина Коморе доноси 
одлуке јавним гласањем. </p>
<p>Скупштина Коморе може одлучити да се о одређеним питањима 
из своје надлежности одлуке доносе тајним гласањем.</p>
<p>Избор чланова свих органа Коморе које бира Скупштина Коморе 
врши се тајним гласањем.</p>
<p>Члан 44.</p>
<p>На седници Скупштине Коморе води се записник.</p>
<p>Записник из става 1. овог члана води стручно лице службе 
Коморе. </p>
<p>Већа Скупштине Коморе</p>
<p>Члан 45. </p>
<p>Већа Скупштине Коморе раде у седницама.</p>
<p>Рад већа Скупштине Коморе је јаван.</p>
<p>Члан 46. </p>
<p>Седница већа Скупштине Коморе може се одржати ако јој 
присуствује више од половине укупног броја чланова већа Скупштине Коморе. 
</p>
<p>Веће Скупштине Коморе доноси одлуке већином гласова 
присутних чланова већа. </p>
<p>Члан 47.</p>
<p>Седницу већа Скупштине Коморе сазива и њеним радом руководи 
председник већа, а у случају његове спречености, потпредседник већа.</p>
<p>Седницу већа сазива председник већа на сопствену 
иницијативу, на предлог одбора већа, на предлог најмање једне трећине чланова 
већа или на предлог извршног одбора огранка.</p>
<p>*Службени гласник РС, број 85/2008</p>
<p>Члан 48.</p>
<p>Пословником о раду Скупштине Коморе ближе се уређује начин 
рада Скупштине Коморе, Одбора већа Скупштине Коморе, права и дужности 
председника Скупштине Коморе у вези са њеним радом, права и дужности чланова 
Скупштине Коморе, чланова Одбора већа Скупштине Коморе и друга питања од значаја 
за рад Скупштине Коморе. </p>
<p>2. Управни одбор Коморе</p>
<p>Члан 49. </p>
<p>Управни одбор Коморе је орган управљања Коморе. 
</p>
<p>Управни одбор Коморе утврђује пословну политику Скупштине 
Коморе и извршава одлуке Скупштине Коморе. </p>
<p>а) Састав и начин избора</p>
<p>Члан 50. </p>
<p>Управни одбор Коморе има осам чланова, а чине их по четири 
члана Одбора из сваког већа скупштине Коморе.</p>
<p>Свако веће даје по једног члана Управног одбора из сваког 
огранка.</p>
<p>Управни одбор може радити и у проширеном саставу када 
исти осим чланова Управног одбора чине и председници извршних одбора огранака.</p>
<p>Иницијативу за заказивање седнице у проширеном саставу 
може дати председник и чланови Управног одбора, као председник извршног одбора 
огранка.</p>
<p>Председници извршних одбора огранка на проширеној 
седници Управног одбора имају право да дискутују без права гласа у одлучивању.</p>
<p>*Службени гласник РС, број 43/2017</p>
<p>Члан 51.</p>
<p>Управни одбор Коморе има председника и потпредседника.</p>
<p>Председника, потпредседника и чланове Управног одбора 
Коморе бира и разрешава Скупштина Коморе из реда својих чланова. </p>
<p>У сваком мандату председник и потпредседник су из 
различитих већа Скупштине Коморе.</p>
<p>Члан 52. </p>
<p>Мандат председника, потпредседника и чланова Управног 
одбора Коморе траје четири године. </p>
<p>Председнику, потпредседнику и члану Управног одбора Коморе 
престаје мандат и пре истека периода на који је биран, ако му престане својство 
члана Скупштине Коморе или ако сам то затражи подношењем оставке. 
</p>
<p>Скупштина Коморе може разрешити председника, потпредседника 
и члана Управног одбора и пре истека периода на који је биран ако своју функцију 
не врши на начин којим се обезбеђује остваривање надлежности Управног одбора или 
задатака Коморе. </p>
<p>На места разрешених чланова Управног одбора Коморе се 
бирају нови чланови из одговарајућих већа. </p>
<p>б) Надлежност</p>
<p>Члан 53.</p>
<p>Управни одбор Коморе у оквиру својих надлежности спроводи 
одлуке скупштине Коморе.</p>
<p>Управни одбор Коморе обавља следеће послове:</p>
<p>1) Доноси:</p>
<p>– План рада Управног одбора,</p>
<p>– Пословник о раду Управног одбора,</p>
<p>Брисана је ранија алинеја 3. (види члан 6. Измена и допуна 
– 85/2008-30)</p>
<p>Брисана је ранија алинеја 4. (види члан 14. Измена и 
допуна - 43/2017-71)</p>
<p>– План јавних набавки,</p>
<p>– Правилник о подацима, обрасцу и начину евиденције чланова 
Коморе, </p>
<p>Брисане су ранијеалинеје 6. и 7. (види члан 6. Измена и 
допуна – 85/2008-30)</p>
<p>– Одлуку о висини и употреби средстава од стране огранка 
Коморе, односно овлашћеног лица огранка Коморе,</p>
<p>Брисана је ранија алинеја 9. (види члан 6. Измена и допуна 
– 85/2008-30)</p>
<p>2) Утврђује: </p>
<p>– предлог Статута Коморе;</p>
<p>– предлог општих аката које доноси Скупштина Коморе;</p>
<p>– предлог годишњег Програма рада Коморе;</p>
<p>– предлог о финансијско-материјалном пословању Коморе;</p>
<p>– периодични обрачун и подноси Скупштини Коморе на усвајање 
извештај о раду и финансијском пословању Коморе са годишњим обрачуном;</p>
<p>– облик, садржину и употребу знака Коморе,</p>
<p>– предлоге мера државним органима за унапређивање 
здравствене заштите и здравственог осигурања;</p>
<p>– ставове о размотреним примедбама и предлозима чланова 
коморе, министарства надлежног за послове здравља, других државних органа и 
органа територијалне аутономије и локалне самоуправе, факултета и школа 
здравствене струке, организација обавезног здравственог осигурања, о чему 
подноси извештај Скупштини Коморе;</p>
<p>– покретање иницијативе за предузимање законом прописаних 
мера у вези са повредом прописа о забрани рекламирања (оглашавања) у области 
здравствене заштите и о томе подноси извештај Скупштини Коморе.</p>
<p>3) Одлучује:</p>
<p>– по жалбама на одлуке и решења директора Коморе;</p>
<p>– о употреби средстава Коморе;</p>
<p>– о другим питањима у складу са законом, овим статутом и 
другим општим актима Коморе.</p>
<p>Управни одбор обавља и друге послове у складу 
са Законом и овим статутом.</p>
<p>*Службени гласник РС, број 85/2008</p>
<p>**Службени гласник РС, број 43/2017</p>
<p>в) Начин рада и одлучивање </p>
<p>Члан 54. </p>
<p>Управни одбор Коморе ради у седницама. </p>
<p>Управни одбор Коморе пуноважно ради ако је седници присутно више од половине 
чланова Управног одбора.</p>
<p>*Службени гласник РС, број 85/2008</p>
<p>Члан 55. </p>
<p>Управни одбор Коморе одлучује већином гласова присутних чланова Управног 
одбора Коморе.</p>
<p>У случају једнаког броја гласова приликом доношења 
одлука пресудан је глас председника Управног одбора.</p>
<p>*Службени гласник РС, број 85/2008</p>
<p>Члан 56.</p>
<p>Седницу Управног одбора Коморе сазива и њеним радом 
руководи председник Управног одбора, а у случају његове спречености 
потпредседник Управног одбора. </p>
<p>Члан 57.</p>
<p>Председник Управног одбора Коморе је дужан да закаже 
седницу Управног одбора у року од седам дана од дана пријема образложеног 
предлога. </p>
<p>Предлог за заказивање седнице Управног одбора Коморе може 
поднети директор Коморе или најмање четири члана Управног одбора Коморе. 
</p>
<p>*Службени гласник РС, број 85/2008</p>
<p>Члан 58.</p>
<p>Управни одбор Коморе одлуке из своје надлежности доноси 
јавним гласањем.</p>
<p>Управни одбор може одлучити да се о појединим питањима из 
своје надлежности одлуке доноси тајним гласањем.</p>
<p>Члан 59.</p>
<p>Пословником о раду Управног одбора Коморе ближе се утврђује 
начин рада Управног одбора, права и дужности председника Управног одбора и 
чланова Управног одбора као и друга питања од значаја за рад Управног одбора 
Коморе. </p>
<p>3. Надзорни одбор Коморе</p>
<p>Члан 60. </p>
<p>Надзорни одбор Коморе је орган који врши контролу рада 
директора Коморе, Управног одбора Коморе и материјално финансијских послова 
Коморе.</p>
<p>Надзорни одбор врши контролу пословања коморе и 
унутрашњи надзор над радом коморе.</p>
<p>*Службени гласник РС, број 43/2017</p>
<p>а) Састав и начин избора</p>
<p>Члан 61.</p>
<p>Надзорни одбор Коморе има осам чланова које бира Скупштина 
Коморе из реда својих чланова. </p>
<p>У Надзорни одбор Коморе бира се четири члана из Већа 
запослених стоматолога у државним установама, и четири члана из Већа приватне 
праксе, по два из сваког огранка. </p>
<p>Члан 62.</p>
<p>Надзорни одбор Коморе има председника и потпредседника. 
</p>
<p>Председника и потпредседника бира и разрешава Скупштина 
Коморе. </p>
<p>Председник и потпредседник се бирају из различитих већа 
Коморе.</p>
<p>Члан 63.</p>
<p>Мандат председника, потпредседника и чланова Надзорног 
одбора Коморе траје четири године. </p>
<p>Председнику, потпредседнику и члану Надзорног одбора Коморе 
престаје мандат и пре истека периода на који је биран, ако му престане својство 
члана Скупштине Коморе или ако сам то затражи.</p>
<p>Скупштина Коморе може разрешити председника, потпредседника 
и члана Надзорног одбора и пре истека периода на који је биран ако своју 
функцију не врше на начин којим се обезбеђује остваривање надлежности Надзорног 
одбора Коморе. </p>
<p>На места разрешених чланова Надзорног одбора Коморе бирају 
се чланови из одговарајућих већа.</p>
<p>б) Надлежност</p>
<p>Члан 64.</p>
<p>Надзорни одбор Коморе у оквиру својих надлежности обавља 
следеће послове:</p>
<p>1. доноси Пословник о раду Надзорног одбора Коморе,</p>
<p>2. доноси План рада Надзорног одбора Коморе, 
</p>
<p>3. врши надзор рада директора Коморе и Управног одбора 
Коморе, </p>
<p>4. врши надзор у погледу коришћења средстава Коморе, 
</p>
<p>5. разматра извештај о финансијско-материјалном пословању 
Коморе и огранака Коморе, </p>
<p>6. подноси извештај о свом раду Скупштини Коморе.</p>
<p>Управни одбор Коморе и директор Коморе дужни су да 
Надзорном одбору Коморе ставе на увид потребну документацију и пруже обавештења 
од значаја за вршење надзора.</p>
<p>в) Начин рада и одлучивање</p>
<p>Члан 65.</p>
<p>Надзорни одбор Коморе ради у седницама.</p>
<p>Надзорни одбор Коморе пуноважно ради ако је седници присутно више од 
половине броја чланова Надзорног одбора.</p>
<p>*Службени гласник РС, број 85/2008</p>
<p>Члан 66.</p>
<p>Надзорни одбор Коморе одлучује већином гласова присутних чланова Надзорног 
одбора Коморе.</p>
<p>У случају једнаког броја гласова приликом доношења 
одлука пресудан је глас председника Надзорног одбора.</p>
<p>*Службени гласник РС, број 85/2008</p>
<p>Члан 67.</p>
<p>Седницу Надзорног одбора Коморе сазива и њеним радом 
руководи председник Надзорног одбора, а у случају његове спречености 
потпредседник Надзорног одбора. </p>
<p>Предлог за заказивање седнице Надзорног одбора Коморе може 
поднети директор Коморе и најмање два члана Надзорног одбора Коморе. 
</p>
<p>Члан 68.</p>
<p>Председник Надзорног одбора Коморе дужан је заказати 
седницу Надзорног одбора у року од 7 дана од дана пријема образложеног предлога. 
</p>
<p>Члан 69.</p>
<p>Надзорни одбор Коморе одлуке из своје надлежности доноси 
јавним гласањем.</p>
<p>Члан 70.</p>
<p>Пословником о раду Надзорног одбора Коморе ближе се уређује 
начин рада Надзорног одбора, права и дужности председника и чланова Надзорног 
одбора и друга питања од значаја за рад Надзорног одбора Коморе. </p>
<p>4. Етички одбор Коморе</p>
<p>Члан 71.</p>
<p>Етички одбор Коморе разматра етичка питања, промовише 
принципе професионалне етике и обавља друге послове у вези са применом и 
поштовањем етичког кодекса.</p>
<p>Етички одбор има осам чланова, по четири из сваког већа.</p>
<p>Председника, потпредседника и чланове Етичког одбора Коморе 
бира и разрешава Скупштина Коморе из редова чланства Коморе.</p>
<p>Председник и потпредседник Етичког одбора Коморе не могу 
бити бирани из истог већа.</p>
<p>Мандат председника, потпредседника и чланова Етичког одбора 
Коморе траје четири године.</p>
<p>Члан 71а</p>
<p>У обављању послова из свог делокруга, Етички одбор 
сарађује нарочито са другим коморама здравствених радника, факултетима 
здравствене струке, научним установама и референтним установама из здравствене 
делатности као и другим субјектима у земљи и иностранству.</p>
<p>Комора може посебним општим актом и шире утврдити 
делокруг Етичког одбора.</p>
<p>*Службени гласник РС, број 85/2008</p>
<p>Члан 72.</p>
<p>Етички одбор Коморе одлучује већином гласова присутних 
чланова Етичког одбора Коморе из Већа запослених стоматолога у државним 
установама и већином гласова присутних чланова из Већа приватне праксе.</p>
<p>У случају једнаког броја гласова приликом доношења 
одлука, пресудан је глас председника Етичког одбора.</p>
<p>Рад Етичког одбора Коморе ближе се уређује пословником о 
његовом раду.</p>
<p>*Службени гласник РС, број 85/2008</p>
<p>5. Директор Коморе</p>
<p>Члан 73.</p>
<p>Директор Коморе је орган пословођења који руководи радом 
Коморе.</p>
<p>Директор Коморе решењем издаје, обнавља и одузима 
лиценцу за рад у складу са Законом.</p>
<p>*Службени гласник РС, број 85/2008</p>
<p>а) Услови и начин именовања</p>
<p>Члан 74.</p>
<p>За директора Коморе се именује лице које је члан Скупштине 
коморе. </p>
<p>Директор Коморе и председник Управног одбора Коморе не могу 
бити из истог већа.</p>
<p>Члан 75. </p>
<p>Директора Коморе именује и разрешава Скупштина Коморе.</p>
<p>Директор Коморе се именује и разрешава већином гласова 
чланова у сваком већу Коморе ако је на седници присутно више од половине чланова 
из сваког већа. </p>
<p>Члан 76.</p>
<p>Мандат директора Коморе траје четири године и 
може бити именовано исто лице највише два пута узастопно.</p>
<p>Директор Коморе може бити разрешен и пре истека мандата на 
лични захтев или уколико своју функцију не врши на начин којим се остварују 
послови и задаци Коморе.</p>
<p>Директор Коморе именује два заменика који не могу 
бити из истог Већа.</p>
<p>Заменик директора коморе замењује директора коморе у 
његовом одсуству или преузима његову дужност уколико је овај разрешен дужности.</p>
<p>*Службени гласник РС, број 85/2008</p>
<p>**Службени гласник РС, број 43/2017</p>
<p>б) Надлежност</p>
<p>Члан 77.</p>
<p>Директор Коморе у оквиру своје надлежности:</p>
<p>1) Доноси:</p>
<p>– акт о систематизацији радних места стручне службе Коморе, 
у складу са актом о организацији Коморе;</p>
<p>– друге опште акте којима се уређују права, обавезе и 
одговорности запослених у стручној служби Коморе;</p>
<p>– одлуке и решења, у складу са законом и колективним 
уговорима у вези права и обавеза радника стручне службе Коморе.</p>
<p>2) Организује:</p>
<p>– рад стручне службе Коморе, </p>
<p>– информисање јавности о раду Коморе, </p>
<p>– одговарајући облик информисања чланова о раду Коморе,</p>
<p>3) Одговара за:</p>
<p>– законитост рада Коморе, </p>
<p>– припрему материјала за седницу Скупштине, Управног и 
Надзорног одбора Коморе.</p>
<p>4) Обавља и друге послове:</p>
<p>– представља и заступа Комору , </p>
<p>– врши наредбодавна права за употребу средстава Коморе 
предвиђених финансијских планом у оквиру материјалних трошкова рада коморе и 
одлучује о употреби ових средстава до висине одређене одлуком Управног одбора 
Коморе,</p>
<p>– остварује сарадњу Коморе са надлежним државним органима, 
здравственим и другим установама,</p>
<p>– подноси извештаје о свом раду органима Коморе.</p>
<p>Директор Коморе обавља и друге послове за које је овлашћен 
Законом, овим статутом и другим актима Коморе. </p>
<p>*Службени гласник РС, број 85/2008</p>
<p>6. Комисија за посредовање</p>
<p>*Службени гласник РС, број 85/2008</p>
<p>6.1. Састав и делокруг</p>
<p>*Службени гласник РС, број 85/2008</p>
<p>Члан 77а</p>
<p>Комисија за посредовање Коморе има четири члана, по 
два из реда чланова сваког од Већа Скупштине Коморе, које именује Управни одбор 
Коморе.</p>
<p>Комисија из става 1. овог члана усмерава, даје 
упутства и тумачења потребна за рад комисија за посредовање огранка Коморе и 
обавља друге послове из свог делокруга које јој повере органи Коморе.</p>
<p>Комисија за посредовање огранка Коморе има шест 
чланова, по три из сваког од већа Скупштине Коморе, а који су из огранка Коморе, 
и које бира Скупштина Коморе на предлог Управног одбора.</p>
<p>Комисија за посредовање огранка Коморе заузима 
ставове споразумно или већином гласова.</p>
<p>Када Комисија одлучује а постоји подједнак број 
гласова, пресудан је глас председника Комисије.</p>
<p>Комисија за посредовање огранка Коморе именује 
посредника у спору са листе посредника.</p>
<p>Посредник може бити лице које није члан Коморе.</p>
<p>*Службени гласник РС, број 85/2008</p>
<p>Члан 77б</p>
<p>Поступак посредовања окончава се измирењем или 
констатацијом да посредовање није успело.</p>
<p>Поступак за мирење је независан од Суда части.</p>
<p>Ако поступак за мирење не успе, ништа од онога што је 
у току поступка за мирење учињено или изјављено не обавезује странке.</p>
<p>*Службени гласник РС, број 85/2008</p>
<p>6.2. Поступак посредовања</p>
<p>*Службени гласник РС, број 85/2008</p>
<p>Члан 77в</p>
<p>Захтев за поступак за мирење могу Комисији за 
посредовање поднети обе стране у спору или само једна од њих.</p>
<p>Подношењем захтева на начин прописан ставом 1. овог 
члана или ако је захтев заједнички или ако захтев једне прихвата и друга страна, 
започиње поступак за мирење.</p>
<p>Сматра се да су стране у спору прихватиле надлежност 
Комисије за посредовање која се односи на поступак за мирење моментом његовог 
започињања.</p>
<p>*Службени гласник РС, број 85/2008</p>
<p>Члан 77г</p>
<p>Свака страна може у свако доба одустати од поступка 
за мирење.</p>
<p>У поступку за мирење странке могу учествовати лично 
или преко овлашћеног пуномоћника.</p>
<p>Када захтев за покретање поступка поднесе једна 
страна, Комисија за посредовање обавештава противну страну и позива је да се 
изјасни да ли прихвата захтев за покретање поступка, а ако је прихвата, да у 
остављеном року писмено изложи чињенично стање и своје гледиште и поднесе сва 
потребна документа.</p>
<p>Ако друга страна у остављеном року не одговори или не 
прихвати захтев за покретање поступка, Комисија за посредовање ће обавестити 
стране да се поступак за мирење не може спровести.</p>
<p>Када једна страна прихвати захтев друге стране за 
покретање поступка за мирење, оне могу обавестити Комисију за посредовање о 
предлогу за именовање посредника.</p>
<p>Ако стране у поступку не поднесу предлог из става 5. 
овог члана, Комисија за посредовање ће предложити посредника.</p>
<p>*Службени гласник РС, број 85/2008</p>
<p>Члан 77д</p>
<p>Ако стране у поступку прихвате посредника у поступку 
за мирење, посредник за мирење испитује стављене предлоге, проучава поднета 
документа и прикупља сва потребна обавештења.</p>
<p>Посредник може, у случају потребе, саслушати стране у 
спору.</p>
<p>На основу спроведеног поступка, посредник подноси 
странама предлог за решење спора.</p>
<p>Стране у спору нису дужне да прихвате поднети 
предлог.</p>
<p>Резултати у поступку за мирење констатују се у 
записнику који потписују посредник за мирење и стране у спору.</p>
<p>Расподелу средстава за мирење врши посредник за 
мирење ако се стране у спору нису споразумеле о трошковима у споразуму, што се 
констатује у записнику.</p>
<p>Споразум странака у спору је закључен када стране у 
спору, после прочитаног записника у коме је констатовано да су се споразумеле, 
тај записник потпишу.</p>
<p>*Службени гласник РС, број 85/2008</p>
<p>Члан 77ђ</p>
<p>Споразум странака у спору, постигнут на начин из 
члана 77д овог статута има карактер поравнања постигнутог у вансудском поступку.</p>
<p>Посредник за мирење не може бити именован за судију 
Суда части, нити учествовати у расправи у којој се спор, по којем није постигнут 
споразум о измирењу, решава пред Судом части.</p>
<p>Комора води евиденцију о сваком завршеном или 
незавршеном поступку посредовања, на начин и по поступку предвиђеном за мере 
које је изрекао Суд части.</p>
<p>*Службени гласник РС, број 85/2008</p>
<p>6. Суд части Коморе</p>
<p>Члан 78.</p>
<p>Суд части Коморе образује се ради утврђивања повреда 
професионалних дужности и угледа члана Коморе, утврђивање одговорности и 
изрицање мера за те повреде. </p>
<p>а) Организација и начин избора</p>
<p>*Службени гласник РС, број 85/2008</p>
<p>Члан 79. </p>
<p>Судови части Коморе образују се као:</p>
<p>1. Судови части првог степена,</p>
<p>2. Суд части другог степена.</p>
<p>*Службени гласник РС, број 85/2008</p>
<p>Члан 80.</p>
<p>Суд части првог степена има четири члана, по два 
члана из сваког од Већа, а Суд части другог степена осам чланова, по четири из 
сваког Већа Скупштине Коморе.</p>
<p>Судови части имају председника и заменика председника 
Суда части.</p>
<p>Заменик председника Суда части замењује председника у 
случају одсутности.</p>
<p>Чланови Суда части имају заменике који учествују у 
раду у случају спречености члана Суда части.</p>
<p>Седиште Суда части првог степена је у седишту огранка 
Коморе.</p>
<p>Седиште Суда части другог степена је у седишту 
Коморе.</p>
<p>*Службени гласник РС, број 85/2008</p>
<p>Члан 81.</p>
<p>Председника и заменика председника Суда части, 
чланове Суда части и њихове заменике бира Скупштина Коморе на предлог Управног 
одбора Коморе.</p>
<p>Члан Суда части првог степена мора имати пребивалиште 
на подручју Суда части првог степена. Председник и заменик председника Суда 
части не могу бити из истог Већа.</p>
<p>*Службени гласник РС, број 85/2008</p>
<p>Члан 82.</p>
<p>Мандат председника, заменика председника и чланова 
Суда части и њихових заменика је четири године.</p>
<p>Брисан је ранији став 2. (види члан 17. Измена 
и допуна - 43/2017-71)</p>
<p>Избор судија Суда части обавља се на начин и по 
поступку за избор члана органа Коморе.</p>
<p>Разрешење судија Суда части обавља се на начин и по 
поступку за њихов избор.</p>
<p>*Службени гласник РС, број 85/2008</p>
<p>б) Надлежност</p>
<p>*Службени гласник РС, број 85/2008</p>
<p>Члан 83.</p>
<p>Суд части првог степена утврђује повреде 
професионалне дужности или угледа члана Коморе, у складу са Законом, овим 
статутом и општим актима Скупштине Коморе.</p>
<p>Суд части првог степена за учињене повреде из става 
1. овог члана може изрећи мере утврђене Законом.</p>
<p>*Службени гласник РС, број 85/2008</p>
<p>Члан 84.</p>
<p>Суд части другог степена по жалби, преиспитује одлуке 
Суда части првог степена и доноси коначну одлуку.</p>
<p>Рок за изјављивање жалбе је 15 дана од дана 
достављања одлуке Суда части.</p>
<p>*Службени гласник РС, број 85/2008</p>
<p>в) Дисциплински поступак пред Судом части</p>
<p>*Службени гласник РС, број 85/2008</p>
<p>1. Поступак пред Судом части првог степена</p>
<p>*Службени гласник РС, број 85/2008</p>
<p>Члан 85.</p>
<p>У случају основане сумње да је члан Коморе извршио 
повреду професионалне дужности или угледа члана Коморе, на основу притужби 
грађана или других околности, или ако постоји захтев странке, директор Коморе 
или лице које он овласти покреће дисциплински поступак писменим предлогом за 
покретање поступка за изрицање дисциплинске мере пред надлежним Судом части.</p>
<p>Поступак се може покренути или водити на писмени 
предлог странке.</p>
<p>Писмени предлог за покретање дисциплинског поступка 
мора бити снабдевен потребним доказима који потврђују основаност сумње да је 
члан Коморе извршио повреду професионалне дужности или угледа члана Коморе.</p>
<p>*Службени гласник РС, број 85/2008</p>
<p>Члан 85а</p>
<p>Суд части обавља усмену расправу ради утврђивања 
предмета дисциплинског поступка или када има да изврши увиђај или саслушање 
сведока или вештака.</p>
<p>Оцењивања осталих доказа, Суд части по правилу врши 
ван усмене расправе, на седници Суда части.</p>
<p>Изрицање дисциплинске мере суд врши већином гласова 
чланова Суда части. Када у доношењу одлуке Суда части има подједнак број 
гласова, пресудан је глас председника суда.</p>
<p>О извршеној усменој расправи, спровођењу других 
доказа и већању и гласању при изрицању дисциплинских мера води се записник.</p>
<p> Стручну консултацију у вођењу поступка обавља дипломирани правник са 
положеним стручним испитом за вођење управног поступка или адвокат, по овлашћењу 
директора Коморе.</p>
<p>*Службени гласник РС, број 85/2008</p>
<p>**Службени гласник РС, број 43/2017</p>
<p>Члан 85б</p>
<p>Суд части, по правилу, доноси одлуку у року од 30 
дана од момента започињања поступка.</p>
<p>Суд води евиденцију о поднетим предлозима за 
покретање дисциплинског поступка.</p>
<p>На рокове за покретање поступка, сам поступак, 
доказивање, усмену расправу, записник, саслушање странака, право на одбрану и 
достављање сходно се примењују одредбе Закона које регулишу управни поступак, 
ако Законом или овим статутом није другачије одређено.</p>
<p>*Службени гласник РС, број 85/2008</p>
<p>2. Поступак по жалби</p>
<p>Члан 85в</p>
<p>Жалба се доставља ожалбеном суду преко Суда части 
првог степена, који истом доставља потребну документацију о предмету.</p>
<p>Жалба се може изјавити због погрешно или непотпуно 
утврђеног чињеничног стања, због повреда правила поступка која би била од 
утицаја на изречену дисциплинску меру, ако је диспозитив нејасан или у 
противречности са изреченом дисциплинском мером, као и због саме изречене 
дисциплинске мере.</p>
<p>*Службени гласник РС, број 85/2008</p>
<p>Члан 85г</p>
<p>Ожалбени суд може изречену дисциплинску меру 
потврдити, изменити или поништити и вратити првостепеном Суду части на поновни 
поступак или жалбу усвојити и укинути изречену дисциплинску меру.</p>
<p>Уколико жалбу изјави странка по чијем предлогу одлуку 
о дисциплинској мери првостепени Суд части уопште није донео, ожалбени суд 
одредиће рок не дужи од једног месеца за доношење одлуке, или сам решити спор.</p>
<p>*Службени гласник РС, број 85/2008</p>
<p>Члан 85д</p>
<p>На поступак по жалби сходно се примењују одредбе 
Закона који регулише управни поступак уколико Законом или овим статутом није 
другачије одређено.</p>
<p>*Службени гласник РС, број 85/2008</p>
<p>г) Врсте повреде професионалне дужности или угледа члана 
Коморе</p>
<p>*Службени гласник РС, број 85/2008</p>
<p>Члан 85ђ</p>
<p>Лакшу повреду професионалне дужности или угледа члана 
Коморе чини члан Коморе повредом одредаба тач. 1, 2, 3. и 6. члана 40. Закона о 
коморама здравствених радника.</p>
<p>Члан Коморе који изврши повреду одредаба Етичког 
кодекса доктора стоматологије чини лакшу повреду професионалне дужности или 
угледа члана Коморе, уколико општим актом Коморе није предвиђено што друго.</p>
<p>Неплаћање или неуредно плаћање чланарине, накнаде за 
упис у Именик или друге надокнаде за рад Коморе представља лакшу повреду 
професиналне дужности или угледа члана Коморе.</p>
<p>Члан Коморе који изврши повреду Закона којим је 
предвиђене прекршајна одговорност или одговорност за привредни преступ, чини 
лакшу повреду професионалне дужности или угледа члана Коморе.</p>
<p>Члан Коморе који изврши повреду тач. 4. и 5. члана 40. 
Закона о коморама здравствених радника чини тежу повреду професионалне дужности 
или угледа члана Коморе.</p>
<p>Члан Коморе чини тежу повреду професионалне дужности 
или угледа члана Коморе и у случају када не извршава дисциплинске мере изречене 
поводом повреде одредаба о професионалној дужности или угледу члана Коморе.</p>
<p>Члан Коморе чини повреду професионалне дужности или 
угледа члана Коморе ако исту или сличну повреду изврши више пута или било коју 
повреду изврши на особито дрзак или безобзиран начин.</p>
<p>Члан Коморе који изврши повреду Закона којим је 
предвиђена кривична одговорност чини тежу повреду професионалне дужности или 
угледа члана Коморе.</p>
<p>*Службени гласник РС, број 85/2008</p>
<p>д) Извршење одлука Суда части</p>
<p>*Службени гласник РС, број 85/2008</p>
<p>Члан 85е</p>
<p>Мере јавне опомене као и друге изречене мере 
извршавају се јавним објављивањем.</p>
<p>Мера новчане казне извршава се одбијањем 
одговарајућег износа месечне зараде почев од прве наредне исплате по коначности 
одлуке.</p>
<p>Мере привремене забране самосталног рада у обављању 
одређених послова здравствене делатности и мере привремене забране самосталног 
рада у обављању здравствене делатности почињу тећи почев од првог наредног 
месеца од коначности одлуке.</p>
<p>*Службени гласник РС, број 85/2008</p>
<p>Члан 85ж</p>
<p>Под јавним објављивањем сматра се објављивање на 
огласној табли Коморе, а у једном од средстава јавног информисања, а у року од 
осам дана од дана коначности одлуке.</p>
<p>Изречена мера сматра се објављеном у једном од 
средстава јавног информисања објављивањем у гласилу Коморе.</p>
<p>Правоснажна одлука надлежног суда на основу захтева 
за судску заштиту има се јавно објавити на начин и у року утврђеним овим 
статутом.</p>
<p>Евиденцију изречених мера врши суд на основу коначних 
и правоснажних одлука о њиховом изрицању на начин и по поступку који утврђује 
председник Суда части другог степена.</p>
<p>*Службени гласник РС, број 85/2008</p>
<p>Брисана је глава VI. ПОСРЕДОВАЊЕ У СПОРОВИМА (види члан 8. 
Измена и допуна – 85/2008-30)</p>
<p>7. Одбор коморе</p>
<p>*Службени гласник РС, број 85/2008</p>
<p>Члан 86.</p>
<p>Скупштина Коморе образује одбор за праћење послова из 
става 2. члана 8. овог статута, као орган Коморе.</p>
<p>Одбор има четири члана, по два из сваког од Већа 
Скупштине Коморе.</p>
<p>На рад одбора из става 1. овог члана примењују се 
одредбе овог статута о раду Управног одбора и Пословника о раду Управног одбора 
Коморе.</p>
<p>Одбор разматра и прати стање и проблематику 
стоматолошке здравствене делатности на основу издавања, обнављања или одузимања 
лиценце за рад члановима Коморе, вођења Именика и друге евиденције на основу 
законом поверених послова Комори, и предлаже неопходне мере органима Коморе.</p>
<p>Други органи Коморе могу образовати сталне и 
повремене комисије и радна тела.</p>
<p>*Службени гласник РС, број 85/2008</p>
<p>VII. СРЕДСТВА КОМОРЕ</p>
<p>Члан 87.</p>
<p>Комора стиче средства за рад од:</p>
<p>1) чланарине коју плаћају чланови коморе;</p>
<p>2) надокнаде за упис у именик чланова коморе;</p>
<p>3) надокнаде за издавање и обнављање лиценце;</p>
<p>4) легата;</p>
<p>5) поклона;</p>
<p>6) других извора, у складу са законом.</p>
<p>Чланови коморе дужни су да уредно плаћају чланарину, 
надокнаду за упис у именике, као и друге надокнаде за рад коморе, у складу са 
законом.</p>
<p>*Службени гласник РС, број 43/2017</p>
<p>Члан 88.</p>
<p>Средства коморе воде се на рачуну.</p>
<p>Огранак коморе има посебан рачун на коме се налазе и 
воде средства за обављање послова и задатака огранка у складу са законом и 
Статутом коморе.</p>
<p>Од износа средстава из члана 87. овог статута који се 
уплаћују на посебан рачун огранка, актом коморе – одлуком Управном одбора СКС 
уређује се износ који се уплаћује на рачун коморе, а на основу Усвојеног плана 
прихода и расхода за текућу годину.</p>
<p>Средства из члана 87. став 1. тачка 3) овог статута 
уплаћују се на рачун коморе.</p>
<p>Легати и поклони из члана 87. став 1. тач. 4) и 5) 
овог статута воде се на посебном рачуну Коморе и користе се за обављање послова 
из надлежности Коморе и развој Коморе. Комора одговара за своје обавезе 
целокупном имовином којом располаже.</p>
<p>*Службени гласник РС, број 43/2017</p>
<p>Члан 89.</p>
<p>Наредбодавац за извршење финансијског плана Коморе, односно за употребу 
средстава Коморе је директор Коморе и у 
оквиру Статутом утврђених овлашћења председник Извршног одбора или овлашћено 
лице.</p>
<p>*Службени гласник РС, број 85/2008</p>
<p>Члан 90.</p>
<p>Одлуком Управног одбора Коморе утврђује се износ висине 
средстава са којом може да располаже овлашћено лице огранка Коморе и директор 
огранка Коморе.</p>
<p>*Службени гласник РС, број 85/2008</p>
<p>VIII. ОБАВЉАЊЕ СТРУЧНИХ ПОСЛОВА КОМОРЕ</p>
<p>а) Организација</p>
<p>Члан 91. </p>
<p>Стручне послове Коморе обавља Стручна служба Коморе. 
</p>
<p>Члан 92.</p>
<p>Брисан је (види члан 21. 
Измена и допуна)</p>
<p>Члан 93.</p>
<p>Стручном службом Коморе руководи директор Коморе, који је и 
одговоран за њен рад. </p>
<p>Члан 94.</p>
<p>Извршиоце у Стручној служби Коморе у складу са законом 
поставља директор Коморе уз сагласност Управног одбора Коморе.</p>
<p>Одговоран за обављање послова из члана 95. је радник 
стручне службе Коморе или друго овлашћено лице уколико их не обавља Извршни 
одбор огранка Коморе.</p>
<p>Наредбодавац за располагање средствима огранка Коморе 
је лице из става 2. овог члана или председник Извршног одбора огранка Коморе, 
уколико Извршни одбор обавља послове или део послова из надлежности огранка 
Коморе, за послове које обавља.</p>
<p>Лице из ст. 2. и 3. овог члана доноси решење о упису 
у Именик чланова Коморе и обавља друге послове у складу са Законом и овим 
статутом.</p>
<p>*Службени гласник РС, број 85/2008</p>
<p>б) Надлежност</p>
<p>Члан 95. </p>
<p>Стручна служба Коморе обавља стручне, правне, финансијске, 
административне, техничке и друге послове за потребе чланова Коморе. 
</p>
<p>IX. НАДЗОР НАД ЗАКОНИТОШЋУ РАДА КОМОРЕ</p>
<p>Члан 96.</p>
<p>Надзор над законитошћу рада и аката коморе врши 
министарство надлежно за послове здравља.</p>
<p>Надзор над законитим и наменским коришћењем средстава 
коморе, односно огранка коморе и поступањем коморе у погледу придржавања прописа 
о финансијском и рачуноводственом пословању врши министарство надлежно за 
послове финансија.</p>
<p>*Службени гласник РС, број 43/2017</p>
<p>Члан 97.</p>
<p>Сви органи Коморе дужни су да обезбеде услове за вршење 
надзора из члана 96. овог статута. </p>
<p>X. ПРЕЛАЗНЕ И ЗАВРШНЕ ОДРЕДБЕ</p>
<p>Члан 98.</p>
<p>Комора је дужна да донесе статут и друге опште акте 
предвиђене законом најкасније у року од три месеца од дана почетка рада коморе.</p>
<p>*Службени гласник РС, број 43/2017</p>
<p>Члан 98а</p>
<p>Овај статут може се изменити на начин и по поступку 
за његово доношење. Промена Статута може се извршити на захтев најмање два 
огранка, Управног одбора или 1/3 чланова Скупштине Коморе.</p>
<p>*Службени гласник РС, број 85/2008</p>
<p>Члан 98б</p>
<p>Брисан је ранији став 1. (види члан 24. Измена 
и допуна - 43/2017-71)</p>
<p>Иницијативу за сазивање седнице чланова огранка 
Коморе из Скупштине Коморе може поднети 1/3 чланова огранка Коморе из Скупштине 
Коморе, Управни одбор Коморе, као и директор Коморе.</p>
<p>Првом седницом чланова огранка Коморе из Скупштине 
Коморе председава председник Скупштине Коморе, а у његовој одсутности најстарији 
члан Скупштине Коморе из огранка Коморе.</p>
<p>На избор председника, потпредседника и чланове 
Извршног одбора сходно се примењују одредбе Статута за избор осталих органа 
Коморе.</p>
<p>Кандидован је и изабран је онај члан огранка Коморе 
из Скупштине Коморе који добије највећи број гласова присутних чланова огранка 
Коморе из Скупштине Коморе.</p>
<p>На поступак разрешења председника, заменика 
председника и чланове органа огранка Коморе примењују се одредбе члана 11. 
Статута.</p>
<p>На део поступка избора органа Коморе из става 1. овог 
члана који није регулисан одредбама овог статута сходно се могу применити 
одредбе одговарајуће одлуке о избору чланова Скупштине Коморе.</p>
<p>*Службени гласник РС, број 85/2008</p>
<p>**Службени гласник РС, број 43/2017</p>
<p>Члан 99.</p>
<p>Овај статут, по добијеној сагласности 
Министарства здравља Републике Србије у делу који се односи на обављање јавних 
овлашћења, објавиће се у ’Службеном гласнику Републике Србије’, а ступа на снагу 
осмог дана од дана објављивања.</p>
<p>*Службени гласник РС, број 43/2017</p>
<p>Чланови Комисије за Статут</p>
<p>Стоматолошке коморе Србије,</p>
<p>др Бранислав Видовић, с.р.</p>
<p>др Ђурица Парабућски, с.р.</p>
<p>др Мила Стојановић, с.р.</p>
<p>др Боривоје Петковић, с.р.</p>
<p>проф. др Славољуб Живковић, с.р.</p>
<p></p>
<p>ОДРЕДБЕ КОЈЕ НИСУ УНЕТЕ У „ПРЕЧИШЋЕН ТЕКСТ“ СТАТУТА</p>
<p>Измене и допуне Статута Стоматолошке коморе Србије: 
„Службени гласник РС“, број 85/2008-30</p>
<p>Члан 9.</p>
<p>Остале одредбе Статута остају на снази.</p>
<p>Члан 10.</p>
<p>Ове измене и допуне Статута ступају на снагу, када 
сагласност у складу са Законом да Министарство здравља и по објављивању у 
„Службеном гласнику Републике Србије”.</p>
<p>Пречишћен текст Статута сачиниће стручна служба 
Стоматолошке Коморе Србије.</p>

