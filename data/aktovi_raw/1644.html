


<p>Редакцијски пречишћен текст</p>
<p></p>
<p></p>
<p>На основу члана 19. став 2. тачка 1) Закона о коморама 
здравствених радника („Службени гласник РС”, број 107/05), </p>
<p>Скупштина Лекарске коморе Србије на седници одржаној 28. 
септембра 2006. године донела је</p>
<p>СТАТУТ </p>
<p>Лекарске коморе Србије</p>
<p>"Службени гласник РС", бр. 111 од 12. децембра 2006, 68 
од 11. јула 2008, 14 од 17. марта 2010, 36 од 27. маја 2011 - УС, 43 од 14. јуна 
2011, 22 од 23. марта 2012, 70 од 20. јула 2017 - УС</p>
<p>I. ОПШТЕ ОДРЕДБЕ </p>
 <p>Члан 1.</p>
<p>Лекарска комора Србије је обавезна, независна и 
професионална организација лекара – доктора медицине – који као професију у 
Републици Србији обављају послове здравствене делатности. </p>
<p>Брисан је ранији члан 2. (види члан 1. Измена и допуна 
Статута - 22/2012-33)</p>
 <p>Члан 2.</p>
<p>Овим статутом Лекарске коморе Србије(у даљем тексту 
Комора) ближе се уређују: назив, седиште, унутрашња организација и рад Коморе, 
послови које Комора обавља у оквиру законских овлашћења, начин обављања послова 
Коморе, састав, начин и поступак избора и надлежност органа Коморе, број чланова 
у органима Коморе, начин избора и опозива чланова у органима Коморе, орган 
Коморе који именује посредника, поступак посредовања; орган Коморе који образује 
судове части, састав судова части, услов и начини избора и разрешења судија, 
надлежност судова части, лакше и теже повреде професионалних дужности и угледа 
члана Коморе, поступак пре судом части, изрицање мера, начин извршења изречених 
мера и рокови за покретање поступка и извршење мера, као и друга питања од 
значаја за решавање спорова, права и дужности чланова Коморе, огранци Коморе, 
организација и органи огранака Коморе и њихово седиште, обављање стручних 
послова за Комору, посредовање у споровима, стручна служба Коморе, општи акти 
Коморе, финансирање Коморе као и друга питања од значаја за рад и организацију 
Коморе.</p>
<p>*Службени гласник РС, број 22/2012</p>
<p>Члан 3.</p>
<p>Назив Коморе је: Лекарска комора Србије. </p>
<p>Скраћени назив Коморе је: ЛКС.</p>
<p>Седиште Коморе је у Београду.</p>
<p>Назив Коморе на енглеском језику: SERBIAN MEDICAL CHAMBER. 
</p>
<p>При комуницирању са иностранством користи се енглески језик 
и назив Коморе на енглеском језику. </p>
 <p>Члан 4.</p>
<p>Комора је правно лице са правима, обавезама и 
одговорностима утврђеним законом и овим статутом.</p>
<p>У правном комуницирању са трећим лицима Комора иступа 
самостално и неограничено у своје име и за свој рачун, а за своје обавезе 
одговара свим својим средствима.</p>
<p>Комора има право да стиче имовину и имовинска права и да 
њима самостално располаже.</p>
<p>Средства за рад Коморе обезбеђују се на начин прописан 
Законом о коморама здравствених радника (у даљем тексту: Закон) и овим статутом. 
</p>
 <p>Члан 5.</p>
<p>Комору представља и заступа директор Коморе. 
</p>
<p>Брисан је ранији члан 6. (види члан 2. Измена и допуна 
Статута - 22/2012-33)</p>
 <p>Члан 6.</p>
<p>Печат Коморе је округлог облика, пречника 32 mm, са 
грбом Републике Србије у средини и исписаним текстом на ћирилици по ободу: 
Република Србија, Лекарска комора Србије, Београд.</p>
<p>Печат Коморе користи се у свакодневном правном и 
финансијском промету приликом овере докумената које потписује директор Коморе и 
других докумената које донесу органи Коморе.</p>
<p>За чување печата одговаран је Генерални секретар 
Коморе.</p>
<p>Број печата и њихово коришћeње утврђује се одлуком 
директора Коморе.</p>
<p>Штамбиљ Коморе је правоугаоног облика величине 55 x 25 
mm са истим текстом на ћирилици као и печат, са додатком простора за број 
деловодног протокола и датум.</p>
<p>Регионалне лекарске коморе имају свој печат, округлог 
облика, пречника 32 mm, са грбом Републике Србије у средини и исписаним текстом 
на ћирилици по ободу, и то:</p>
<p>1) Република Србија, Лекарска комора Србије, 
Регионална лекарска комора Београда, Београд,</p>
<p>2) Република Србија, Лекарска комора Србије, 
Регионална лекарска комора Војводине, Нови Сад,</p>
<p>3) Република Србија, Лекарска комора Србије, 
Регионална лекарска комора за југоисточну Србију, Ниш,</p>
<p>4) Република Србија, Лекарска комора Србије, 
Регионална лекарска комора за централну и западну Србију, Крагујевац,</p>
<p>5) Република Србија, Лекарска комора Србије, 
Регионална лекарска комора Косова и Метохије, Косовска Митровица.</p>
<p>За чување печата регионалних комора надлежни су 
секретари регионалних комора.</p>
<p>Комора има знак, логотип и заставу.</p>
<p>Застава Лекарске коморе Србије има димензије 150x95 
cm, са знаком Лекарске коморе Србије у средини, величине 36x36 cm, са белом 
подлогом.</p>
<p>Застава Лекарске коморе Србије користи се у службеним 
просторијама Лекарске коморе Србије.</p>
<p>Знак Коморе је стари знак Српског лекарског друштва из 
1901. године.</p>
<p>Знак Коморе је заштићен.</p>
<p>Комора има гласило са графичким знаком који заштићен.</p>
<p>Комора прославља крсну славу Свети Врачи.</p>
<p>*Службени гласник РС, број 22/2012</p>
 <p>Члан 7.</p>
<p>Рад Коморе и њених органа је јаван. </p>
<p>II. УНУТРАШЊА ОРГАНИЗАЦИЈА КОМОРЕ</p>
<p>Члан 8.</p>
<p>Лекарска комора Србије врши поверене послове и остале 
задатке и послове предвиђене законом и овим статутом посредством својих органа и 
органа својих огранака.</p>
<p>Огранци Коморе су регионалне коморе Лекарске коморе Србије 
(у даљем тексту: регионалне коморе).</p>
<p>Огранци Коморе – Регионалне коморе су основни облик 
територијалног организовања и повезивања чланова, установљене ради непосредног 
остваривања циљева и задатака Коморе и заједничких интереса чланова на подручју 
надлежности регионалне коморе.</p>
<p>У саставу Лекарске коморе Србије су:</p>
<p>1) Лекарскa коморa Србије – Регионална лекарска комора 
Београда;</p>
<p>2) Лекарскa коморa Србије – Регионална лекарска комора 
Војводине са седиштем у Новом Саду;</p>
<p>3) Лекарскa коморa Србије – Регионална лекарска комора за 
југоисточну Србију са седиштем у Нишу;</p>
<p>4) Лекарскa коморa Србије – Регионална лекарска комора за 
централну и западну Србију са седиштем у Крагујевцу;</p>
<p>5) Лекарскa коморa Србије – Регионална лекарска комора 
Косова и Метохије са седиштем у Косовској Митровици. </p>
<p>*Службени гласник РС, број 22/2012</p>
 <p>Члан 9.</p>
<p>Подручја регионалних лекарских комора из претходног члана 
чине општине:</p>
<p>1) за територију Лекарске коморе Београда све општине на 
територији града Београда. </p>
<p>2) за територију Лекарске коморе Војводине све општине на 
територији Аутономне покрајине Војводине.</p>
<p>3) за територију Лекарске коморе југоисточне Србије 
општине: Пожаревац, Голубац, Велико Градиште, Мало Црниће, Жабари, Петровац на 
Млави, Неготин, Кладово, Мајданпек, Кучево, Жагубица, Зајечар, Бор, Књажевац, 
Бољевац, Сврљиг, Алексинац, Соко Бања, Ражањ, Ниш, Пирот, Бела Паланка, 
Димитровград, Бабушница, Лесковац, Бојник, Лебане, Медвеђа, Гаџин Хан, 
Власотинце, Врање, Бујановац, Владичин Хан, Сурдулица, Трговиште, Босилеград, 
Црна Трава, Прешево, Крушевац, Ћићевац, Варварин, Александровац, Брус, Прокупље, 
Куршумлија, Дољевац, Мерошина, Житорађа, Блаце;</p>
<p>4) за територију Лекарске коморе централне и западне Србије општине: 
Смедерево, Смедеревска Паланка, Велика Плана, Богатић, Шабац, Владимирци, 
Лозница, Коцељева, Уб, Крупањ, Лајковац, Мали Зворник, Осечина, Ваљево, 
Љубовија, Мионица, Аранђеловац, Топола, Рача, Баточина, Свилајнац, Крагујевац, 
Кнић, Ћуприја, Јагодина, Горњи Милановац, Косјерић, Бајина Башта, Пожега, Чачак, 
Ужице, Чајетина, Рековац, Параћин, Лапово, 
Деспотовац Лучани, 
Ариље, Краљево, Врњачка Бања, Трстеник, Ивањица, Нова Варош, Прибој, Пријепоље, 
Сјеница, Рашка, Нови Пазар, Тутин и Љиг;</p>
<p>5) за територију Лекарске коморе Косова и Метохије све 
општине на територији Аутономне покрајине Косово и Метохија.</p>
<p>Регионалне коморе ради што квалитетније децентрализације 
својих активности могу формирати, на предлог чланства на својим територијама, 
одређен број канцеларија регионалних комора у зависности од потреба чланства и 
материјалних могућности регионалних комора. </p>
<p>*Службени гласник РС, број 22/2012</p>
<p>III. ПОСЛОВИ И ЗАДАЦИ КОМОРЕ</p>
<p>Поверени послови</p>
 <p>Члан 10.</p>
<p>Комора обавља следеће поверене послове као јавна овлашћења:</p>
<p>1) доноси Кодекс медицинске етике Коморе;</p>
<p>2) врши упис лекара у Комору и издаје чланску карту; 
</p>
<p>3) издаје, обнавља и одузима одобрење за самостални рад (у 
даљем тексту: лиценца) члановима Коморе на основу чл. 190-198. Закона о 
здравственој заштити;</p>
<p>4) води именике чланова Коморе; </p>
<p>5) води централну евиденцију свих чланова Коморе;</p>
<p>6) води Именик о издатим, обновљеним и одузетим лиценцама; 
</p>
<p>7) води Именик изречених дисциплинских мера члановима 
Коморе;</p>
<p>8) утврђује висину месечне чланарине за чланове Коморе;</p>
<p>9) утврђује једнократни износ накнаде за упис у Именик 
Коморе;</p>
<p>10) утврђује износ накнаде за издавање и обнављање лиценце;</p>
<p>11) утврђује износ накнаде за издавање извода, уверења и 
потврда из евиденција које Комора води;</p>
<p>12) организује судове части Коморе; </p>
<p>13) посредује у споровима између чланова Коморе и између 
чланова Коморе и пацијената; </p>
<p>14) издаје изводе из Именика Коморе;</p>
<p>15) издаје уверења и потврде о чињеницама о којима води 
евиденцију, а које представљају јавне исправе; </p>
<p>16) издаје идентификациони број члановима Коморе.</p>
<p>Поверене послове органи Коморе и органи регионалних комора 
врше по поступку прописаном у Закону о општем управном поступку, ако законом 
није друкчије одређено.</p>
<p>За вршење поверених послова Комора доноси правилнике.</p>
<p>Комора води посебне евиденције за лекаре на стажу, лекаре 
опште медицине, лекаре на специјализацији, лекаре специјалисте и уже 
специјалисте, уз посебну евиденцију чланства у државној пракси и приватној 
пракси и евиденцију почасних чланова.</p>
<p>Евиденција чланства и именици чланова Коморе воде се као 
књиге и као збир података укњижених електронским путем.</p>
<p>Подаци из књиге уписаних чланова и подаци у електронској 
обради морају бити идентични.</p>
<p>Идентификациони број из тачке 16. овог члана мора 
одговарати броју под којим је члан уписан у Именик Коморе.</p>
<p>На све одредбе овог члана сагласност даје министарство 
Републике Србије надлежно за послове здравља.</p>
<p>Одлуке из става 1. тач. 8), 9), 10) и 11) овог члана 
објављују се у гласнику Коморе и „Службеном гласнику Републике Србије”. 
</p>
<p>Брисан је наслов IV. ОСТАЛИ ПОСЛОВИ И ЗАДАЦИ КОМОРЕ (види 
члан 5. Измена и допуна Статута - 22/2012-33)</p>
<p>Брисан је ранији члан 11. (види члан 5. Измена и допуна 
Статута - 22/2012-33)</p>
<p>Остали послови и задаци Коморе</p>
<p>*Службени гласник РС, број 22/2012</p>
 <p>Члан 11.</p>
<p>Поред послова из члана 10, Комора обавља и следеће 
послове:</p>
<p>1) заступа и штити професионалне интересе лекара – 
чланова Коморе у обављању професије;</p>
<p>2) стара се о угледу чланова Коморе,односно о обављању 
послова здравствене делатности у складу са етичким кодексом;</p>
<p>3) води евиденцију чланова Коморе који обављају, 
приватну праксу, а који су уписани у регистар код надлежног органа, у складу са 
законом, а на основу података добијених из регионалних комора;</p>
<p>4) предлаже листу надзорника за редовну или ванредну 
спољну проверу квалитета стручног рада, у складу са законом којим се уређује 
здравствена заштита, а на предлоге регионалних комора;</p>
<p>5) даје иницијативу за ближе уређивање начина обављања 
приправничког стажа и полагања стручног испита, као и стручног усавршавања 
здравствених радника, односно услова које морају испуњавати здравствене установе 
и приватна пракса за обављање приправничког и специјалистичког стажа 
здравствених радника;</p>
<p>6) учествује у утврђивању номенклатуре здравствених 
услуга, критеријума и мерила за утврђивање цена здравствених услуга које се 
обезбеђују из средстава обавезног здравственог осигурања, као и у утврђивању 
критеријума и мерила за закључивање уговора о пружању здравствене заштите у 
складу са законом којим се уређује здравствено осигурање;</p>
<p>7) предлаже критеријуме и мерила за утврђивање цена 
здравствених услуга које се пружају у приватној пракси, односно цена 
здравствених услуга које се пружају у здравственим установама, а које се не 
обезбеђују из средстава обавезног здравственог осигурања, као и висину цена тих 
здравствених услуга;</p>
<p>8) даје иницијативу за доношење прописа у области 
здравствене заштите и здравственог осигурања;</p>
<p>9) даје иницијативу и предузима мере за осигурање 
чланова Коморе код носиоца осигурања за ризик који може наступити због стручне 
грешке у вршењу здравствене делатности у складу са законом;</p>
<p>10) пружа помоћ грађанима у остваривању права на 
здравствену заштиту у случају нестручног и неетичког рада чланова коморе, преко 
регионалних комора;</p>
<p>11) пружа стручну помоћ члановима Коморе, у Лекарској 
комори Србије и регионалним коморама;</p>
<p>12) заступа интересе чланова Коморе који обављају 
приватну праксу при закључивању уговора са организацијом здравственог осигурања;</p>
<p>13) даје предлог за добијање назива примаријуса, у 
скалду са законом којим се регулише здравствена заштита, а на основу предлога 
регионалних комора;</p>
<p>14) прати и покреће иницијативу за предузимање законом 
прописаних мера у вези са повредом прописа о забрани рекламирања (оглашавања) у 
области здравствене заштите, а на основу предлога и извештаја регионалних 
комора;</p>
<p>15) разматра начине унапређења услова за обављање 
здравствене делатности;</p>
<p>16) у сарадњи са медицинским факултетима, стручним 
удружењима и другим организаторима континуиране медицинске едукације координира 
континуирану медицинску едукацију чланова Коморе, а имајући у виду предлоге и 
иницијативе регионалних комора;</p>
<p>17) води евиденцију прикупљених бодова у оквиру 
континуиране едукације чланова Коморе неопходних за обнављање лиценце, а према 
подацима достављеним од стране регионалних комора;</p>
<p>18) даје мишљење о признавању диплома и других 
стручних и научних степена образовања лекара, страних држављана, стечених у 
иностранству, сагласно закону;</p>
<p>19) покреће иницијативу за утврђивање професионалних 
стандарда у струци ради унапређења здравствене заштите;</p>
<p>20) у циљу заштите чланова Коморе реагује на 
неоправдане и неутемељене изјаве у средствима јавног информисања;</p>
<p>21) прати стање запослености лекара,на основу 
извештаја регионалних комора и даје предлоге мера за њихово запошљавање;</p>
<p>22) оснивањем посебних фондова помаже својим члановима 
и њиховим породицама;</p>
<p>23) препоручује члановима Коморе начин обавештавања 
грађана о врстама, облицима и методама здравствене заштите;</p>
<p>24) прати, разматра и даје мишљење члановима о 
алтернативним начинима лечења,на основу иницијатива и извештаја регионалних 
комора;</p>
<p>25) предузима мере у циљу сузбијања рада лекара у виду 
незаконитог рада лекара ,а на основу предлога и иницијатива регионалних комора;</p>
<p>26) предузима мере за сузбијање надрилекарства;</p>
<p>27) сарађује са Стоматолошком комором Србије, 
Фармацеутском комором Србије, Комором биохемичара Србије и Комором медицинских 
сестара и техничара Србије ради остваривања заједничких интереса у координацији 
на доследном поштовању Закона о здравственој заштити;</p>
<p>28) остварује међународну сарадњу са лекарским 
коморама и другим лекарским удружењима у иностранству;</p>
<p>29) издаје своје гласило, стручне часописе, књиге и 
друге публикације из области здравствене заштите и рада Коморе;</p>
<p>30) сарађује са лекарима у српској дијаспори на свим 
пољима преко посебних тела и комитета;</p>
<p>31) обавља и друге послове у складу са законом и овим 
статутом.</p>
<p>Регионалне лекарске коморе:</p>
<p>1) воде евиденцију чланова Коморе који обављају 
приватну праксу код надлежног органа на територији регионалне коморе су који су 
уписани у регистар,у складу са законом и о томе обавештавају Лекарску комору 
Србије;</p>
<p>2) предлажу листу надзорника за редовну или ванредну 
спољну проверу квалитета стручног рада,са територије регионалне коморе Лекарској 
комори Србије;</p>
<p>3) пружају помоћ грађанима у остваривању права на 
здравствену заштиту у случају нестручног и неетичког рада чланова коморе на 
територији своје регионалне коморе;</p>
<p>4) пружају стручну помоћ члановима Коморе, на 
територији своје регионалне коморе;</p>
<p>5) дају предлоге лекара, чланова Коморе са територије 
своје регионалне коморе Лекарској комори Србије,за добијање назива примаријуса, 
у складу са законом којим се регулише здравствена заштита;</p>
<p>6) Покрећу иницијативе пред Лекарском комором Србије 
за предузимање законом прописаних мера у вези са повредом прописа о забрани 
рекламирања (оглашавања) у области здравствене заштите, и подносе извештаје 
Лекарској комори Србије о конкретним случајевима повреде ове забране на 
територији својих регионалних комора;</p>
<p>7) дају предлоге и иницијативе за извођење и 
координацију процеса континуиране медицинске едукације на територији регионалне 
коморе Лекарској комори Србије;</p>
<p>8) воде евиденцију прикупљених бодова у оквиру 
континуиране едукације чланова Коморе неопходних за обнављање лиценце са 
територије регионалне коморе и достављају их Лекарској комори Србије;</p>
<p>9) Подносе извештаје о алтернативним начинима лечења 
на територији регионалне коморе Лекарској комори Србије и предлажу мере за 
побољшање алтернативних начина лечења, увођења нових начина ове врсте лечења;</p>
<p>10) Извештавају о евентуалним случајевима рада лекара 
у виду незаконитог рада на територији регионалних лекарских комора Лекарску 
комору Србије и предлажу Комори мере за сузбијање истог;</p>
<p>11) Извештавају Лекарску комору Србије о случајевима 
надрилекарства на територији регионалне коморе и предлажу мере за сузбијање 
надрилекарства.</p>
<p>*Службени гласник РС, број 22/2012</p>
 <p>Члан 11а</p>
<p>Поверени послови су таквог карактера да се морају 
обављати на јединствени начин за целу територију Републике Србије.</p>
<p>Комора обавља послове из члана 10. и 11. као 
јединствено правно лице уз учешће регионалних комора.</p>
<p>*Службени гласник РС, број 22/2012</p>
<p>Брисан је наслов V. ЧЛАНСТВО (види члан 7. Измена и допуна 
Статута - 22/2012-33)</p>
<p>IV. ЧЛАНСТВО</p>
<p>*Службени гласник РС, број 22/2012</p>
 <p>Члан 12.</p>
<p>Чланство у Комори је част, право и обавеза за све лекаре 
који обављају професију здравствене делатности у државним здравственим 
установама, приватној лекарској пракси, установама социјалне заштите, заводима 
за извршење затворских санкција, у државним органима, на медицинским 
факултетима, односно у школама здравствене струке, амбулантама медицине рада, 
као и у другим установама где се обавља здравствена делатност у складу са 
Законом о здравственој заштити.</p>
<p>Комора осим редовних чланова из става 1. овог члана има и 
почасне чланове, добровољне чланове и чланове донаторе.</p>
<p>Почасни чланови су лица која су посебно допринела развоју и 
организацији медицинске струке или лица која су дала изузетан допринос раду, 
циљевима и задацима Коморе, а за почасне чланове су изабрана одлуком скупштине 
Коморе на предлог Управног одбора Коморе, без права да бирају и да буду бирани у 
органе и тела Коморе. </p>
<p>Добровољни чланови су лекари који нису у обавези да 
буду чланови Коморе: незапослени, лекари који не обављају као професију послове 
здравствене делатности, лекари који су у пензији, а нису радно ангажовани и 
лекари држављани РС који живе и раде у иностранству. Добровољни чланови су у 
обавези да плаћају чланарину, не могу добити лиценцу и не могу бирати и бити 
бирани за органе и тела Коморе и регионалних комора.</p>
<p>*Службени гласник РС, број 22/2012</p>
<p>Брисан је ранији члан 13. (види члан 8. Измена и допуна 
Статута - 22/2012-33)</p>
 <p>Члан 13.</p>
<p>Захтев за упис у чланство Коморе подноси се у писменој 
форми регионалној комори на чијој територији надлежности члан Коморе има 
пребивалиште, а према Правилима о упису и вођењу Именика чланова Коморе.</p>
<p>Регионална комора може, по службеној дужности, 
проверити податке о кандидату.</p>
<p>Услови за упис у Именик и издавање лиценце страним 
држављанима уредиће се Правилником.</p>
<p>*Службени гласник РС, број 22/2012</p>
<p>Брисан је ранији члан 14. (види члан 9. Измена и допуна 
Статута - 22/2012-33)</p>
 <p>Члан 14.</p>
<p>Председник регионалне коморе решењем одлучује о 
захтеву за упис у Именик Коморе у року који не може бити дужи од 15 дана од 
подношења захтева.</p>
<p>Председник регионалне коморе може да одбије захтев из 
члана 13 став 1 овог Статута ако нису испуњени услови из Закона о здравственој 
заштити, услови за упис дефинисани овим статутом и други услови дефинисани 
актима Коморе. </p>
<p>Жалба на решење из става 1, 2. и 3. овог члана подноси 
се Управном одбору у року од 15 дана од пријема решења.</p>
<p>О нејасним и спорним захтевима за упис одлучује 
Извршни одбор регионалне коморе.</p>
<p>*Службени гласник РС, број 22/2012</p>
<p>Брисан је ранији члан 15. (види члан 10. Измена и допуна 
Статута - 22/2012-33)</p>
 <p>Члан 15.</p>
<p>Председник регионалне коморе решењем утврђује 
постојање услова за издавање лиценце.</p>
<p>Жалба на решење из става 1. овог члана подноси се 
Управном одбору у року од 15 дана од дана пријема решења.</p>
<p>*Службени гласник РС, број 22/2012</p>
<p>Брисан је ранији члан 16. (види члан 11. Измена и допуна 
Статута - 22/2012-33)</p>
 <p>Члан 16.</p>
<p>Директор Коморе доноси решење о издавању лиценце на 
основу коначног решења председника Регионалне коморе о постојању услова за 
издавање лиценце.</p>
<p>Решење из става 1 овог члана коначно је у управном 
поступку и против њега се може покренути управни спор.</p>
<p>Лиценца се издаје за период од 7 година, а обнавља се 
према Правилнику о ближим условима за издавање, обнављање и одузимање лиценци и 
Закону о здравственој заштити.</p>
<p>Комора ће решењем поништити упис и лиценцу ако се 
накнадно утврди да за упис нису постојали прописани услови.</p>
<p>Регионалне коморе достављају Комори месечне извештаје 
о извршеним уписима у Именик ради вођења именика Коморе.</p>
<p>*Службени гласник РС, број 22/2012</p>
 <p>Члан 17.</p>
<p>Лекар чији је захтев за упис у Именик и издавање лиценце 
усвојен, дужан је да у року од 30 дана пред председником или чланом Извршног 
одбора регионалне коморе кога председник одреди, положи заклетву. 
</p>
<p>Заклетва се полаже читањем и потписивањем текста заклетве.</p>
<p>Текст заклетве гласи: </p>
<p>„Заклињем се да ћу лекарску делатност обављати стручно и 
савесно и да ћу се у свом раду придржавати свих правила лекарске професије, 
закона и других прописа, Статута Коморе и Кодекса медицинске етике Коморе.”</p>
<p>Брисан је ранији став 4. (види члан 11. Измена и допуна 
Статута - 22/2012-33)</p>
<p>Након полагања заклетве лекару се уручује лиценца, 
примерак Статута, примерак Кодекса медицинске етике и чланска карта Коморе.</p>
<p>*Службени гласник РС, број 22/2012</p>
 <p>Члан 18.</p>
<p>Чланови коморе дужни су да надлежном органу регионалне 
коморе пријаве све промене које су битне за упис у Именик као и друге битне 
чињенице неопходне за рад Коморе у року од 30 дана од сазнања за те промене, 
односно промена чињенице. </p>
 <p>Члан 19.</p>
<p>Редовничланови Коморе имају следећа права:</p>
<p>1) да се баве професијом за коју су стекли лиценцу;</p>
<p>2) да бирају и буду бирани у органе и остала радна тела 
Коморе ;</p>
<p>3) да постављају и разматрају сва питања из делатности 
Коморе са циљем да се унапређује лекарска пракса и рад Коморе;</p>
<p>4) да учествују у доношењу програма и планова рада Коморе;</p>
<p>5) да непосредно, или посредством својих представника у 
органима Коморе, дају предлоге и износе мишљења ради заштите општег и 
појединачног интереса у обављању лекарске праксе и унапређења здравства;</p>
<p>6) да користе стручне, пословне и друге информације којима 
располаже Комора;</p>
<p>7) да користе све повластице које Комора уговори са другим 
правним и физичким лицима;</p>
<p>8) да користе материјалну помоћ из посебног фонда Коморе за узајамну помоћ 
члановима Коморе и осталих фондова Коморе;</p>
<p>9) да користе активност Коморе у тражењу запослења;</p>
<p>10) да добијају бесплатно гласило Коморе. </p>
<p>*Службени гласник РС, број 14/2010</p>
<p>**Службени гласник РС, број 22/2012</p>
 <p>Члан 20.</p>
<p> Редовни чланови Коморе имају следеће обавезе:</p>
<p>1) да поштују Статут и Кодекс медицинске етике;</p>
<p>2) да положе заклетву;</p>
<p>3) да активно учествују у раду Коморе;</p>
<p>4) да поштују професионалне стандарде и нормативе 
здравствене делатности;</p>
<p>5) да стално прате достигнућа у медицини;</p>
<p>6) да испуњавају обавезе у органима и телима Коморе у која 
су изабрани;</p>
<p>7) да обавештавају Комору о свим подацима који прописују 
акти Коморе;</p>
<p>8) да уредно плаћају чланарину Комори.</p>
<p>9) да на захтев председника регионалне коморе или 
Извршног одбора достави регионалној комори доказ о плаћеној чланарини, за 
последње три године.</p>
<p>*Службени гласник РС, број 22/2012</p>
<p>Члан 21.</p>
<p>Чланство редовним члановима престаје:</p>
<p>1) на основу захтева члана, од дана достављања решења о 
брисању из Именика Коморе;</p>
<p>2) лишењем пословне способности, од дана правноснажности 
одлуке о лишењу пословне способности;</p>
<p>3) трајним губитком лиценце према члану 198. 
Закона о здравственој заштити</p>
<p>4) изрицањем мере Врховног суда части Коморе о одузимању 
лиценце, од дана коначности одлуке Врховног суда части;</p>
<p>5) неплаћањем чланарине шест месеци у току једне 
(календарске) године, од дана уписа у Именик Коморе, након истека те године;</p>
<p>6) смрћу члана Коморе.</p>
<p>*Службени гласник РС, број 22/2012</p>
 <p>Члан 22.</p>
<p>Решење о одузимању лиценце доноси директор Коморе.</p>
<p>Решење о брисању из Именика Коморе доноси председник 
регионалне коморе. </p>
<p>Члан 23.</p>
 <p>Члан Коморе, којем је престало чланство, дужан је да у року 
од 15 дана Комори преда чланску карту и лични печат.</p>
<p>У случају да их не преда у том року, решење о одузимању 
лиценце и престанку чланства објављује се у гласилу Коморе. </p>
<p>Брисан је наслов VI. ОРГАНИ КОМОРЕ (види члан 16. Измена и 
допуна Статута - 22/2012-33)</p>
<p>V. ОРГАНИ КОМОРЕ</p>
<p>*Службени гласник РС, број 22/2012</p>
 <p>Члан 24.</p>
<p>Органи Коморе су: </p>
<p>1) Скупштина </p>
<p>2) Управни одбор </p>
<p>3) директор </p>
<p>4) Етички одбор</p>
<p>5) посебни одбори </p>
<p>6) судови части првог степена</p>
<p>7) суд части другог степена</p>
<p>8) Надзорни одбор </p>
<p>9) Комисија за посредовање </p>
<p>*Службени гласник РС, број 22/2012</p>
 <p>Члан 25.</p>
<p>Скупштина Коморе бира из редова својих чланова: 
</p>
<p>6) председника и два потпредседника Скупштине; 
</p>
<p>7) чланове, председника и два потпредседника Управног 
одбора; </p>
<p>8) директора Коморе и два помоћника директора; 
</p>
<p>9) председника, заменика председника и чланове Надзорног 
одбора. </p>
<p>Мандат чланова органа Коморе је четири године.</p>
<p>Брисан је ранији став 3. (види члан 17. Измена и допуна 
Статута - 22/2012-33)</p>
<p>Накнада материјалних трошкова члановима Коморе као и 
накнада за рад члановима органа Коморе уређује се Правилником 
који доноси 
Скупштина Коморе. </p>
<p>Директор, чланови Управног одбора и Надзорног одбора не 
могу бити лица изабрана, постављена или именована на функцију у државним 
органима, органима територијалне аутономије или локалне самоуправе, органима 
управљања или пословања високошколских установа, Српског лекарског друштва, 
Друштва лекара Војводине и Друштва лекара Косова и Метохије, органима удружења 
здравствених установа и других удружења здравствених радника.</p>
<p>Руководећа функција у органима Коморе није спојива са 
функцијама у политичким партијама, о чему кандидат за руководећу функцију у 
органима Коморе прилаже писмену изјаву.</p>
<p>Начин избора и опозива и начин рада органа Коморе ближе се 
уређују правилником. </p>
<p>Против коначне одлуке органа Коморе може се покренути 
управни спор. </p>
<p>*Службени гласник РС, број 22/2012</p>
<p>Скупштина Коморе</p>
 <p>Члан 26.</p>
<p>Скупштина је највиши орган Коморе који врши сва права и 
обавезе предвиђене законом и овим статутом.</p>
<p>Брисани су ранији ст. 2, 3. и 4. (види члан 2. Измена и 
допуна – 14/2010-383)</p>
<p>Скупштина може образовати скупштинска већа, 
скупштинске одборе, стална и повремена радна тела ради боље организације рада 
коморе, разматрања појединих питања из свог делокруга, у складу са статутом.</p>
<p>Одлуке и акти органа Коморе и органа регионалних 
комора морају бити у складу са Законом, Статутом и одлукама Скупштине Коморе.</p>
<p>Начин избора делегата Скупштине Лекарске коморе Србије 
и делегата скупштина регионалних лекарских комора утврђује се на основу 
Правилника о поступку кандидовања, начину избора и опозива делегата Скупштине и 
других органа Лекарске коморе Србије и делегата скупштина и других органа 
регионалних лекарских комора у њеном саставу, који доноси Скупштина Коморе.</p>
<p>Делегати Скупштине ЛКС се бирају по принципу да се на 
300 уписаних чланова Коморе из државних здравствених установа бира један делегат 
Скупштине ЛКС.</p>
<p>Делегати Скупштине ЛКС из приватне праксе бирају се по 
принципу да се на 100 уписаних чланова Коморе из приватне праксе бира један 
делегат Скупштине ЛКС.</p>
<p>Делегати Скупштине ЛКС из региона Косова и Метохије 
бирају се по принципу да се на 70 уписаних чланова Коморе из региона Косова и 
Метохије бира један делегат Скупштине ЛКС и из државних здравствених установа и 
из приватне праксе.</p>
<p>Скупштину регионалне коморе чине изабрани делегати 
Скупштине Коморе са територије регионалне коморе, уз изабране делегате скупштине 
регионалне коморе изабраних по принципу један делегат на 200 уписаних чланова 
Коморе, из државних здравствених установа, а са територије регионалне коморе, и 
по принципу један делегат на 100 уписаних чланова Коморе, из приватне праксе, а 
са територије регионалне коморе.</p>
<p>Скупштину регионалне коморе Косова и Метохије чине 
изабрани делегати Скупштине Коморе са територије регионалне коморе Косова и 
Метохије, а уз изабране делегате скупштине регионалне коморе, изабраних по 
принципу један делегат на 20 уписаних чланова Коморе из региона Косова и 
Метохије, и из државних здравствених установа и из приватне праксе.</p>
<p>Ако делегат не обавља своје функције или их обавља у 
супротности са ставовима лекара своје изборне јединице, може се опозвати у 
складу са Правилником о поступку кандидовања, начину избора и опозива делегата 
Скупштине и других органа Коморе. </p>
<p>*Службени гласник РС, број 14/2010</p>
<p>**Службени гласник РС, број 22/2012</p>
<p>Брисан је ранији члан 27. (види члан 19. Измена и допуна 
Статута - 22/2012-33)</p>
 <p>Члан 27.</p>
<p>Скупштина Коморе:</p>
<p>а) доноси:</p>
<p>1) Статут и друге опште акте Коморе;</p>
<p>2) Кодекс медицинске етике;</p>
<p>3) пословнике о свом раду и раду радних тела која 
образује;</p>
<p>4) годишње и стратешке планове и програме рада Коморе;</p>
<p>5) финансијски план Коморе;</p>
<p>6) одлуку о оснивању Фонда узајамне помоћи чланова 
Коморе и одлуке о оснивању других фондова у циљу ефикаснијег обављања послова из 
делокруга рада Коморе;</p>
<p>7) одлуку да ли је орган Коморе или орган регионалне 
коморе повредио Статут Коморе или Одлуку Скупштине Коморе;</p>
<p>8) одлуку о промени статуса регионалне коморе, уз 
сагласност регионалне коморе;</p>
<p>б) бира и опозива:</p>
<p>1) председника и два потпредседника Скупштине Коморе;</p>
<p>2) директора и два помоћника директора Коморе, уз 
заступљеност државне и приватне праксе;</p>
<p>3) председника, два потпредседника и чланове Управног 
одбора;</p>
<p>4) председника, заменика председника и чланове 
Надзорног одбора;</p>
<p>5) председника, заменика председника и судије Врховног 
суда части;</p>
<p>6) председника и чланове Етичког одбора Коморе;</p>
<p>7) чланове посебних одбора Коморе;</p>
<p>в) утврђује:</p>
<p>1) ставове и смернице за рад органа и тела Коморе;</p>
<p>2) ликовно решење за знамења Коморе (знак, логотип и 
застава), лиценцу Коморе и чланску карту;</p>
<p>3) износ чланарине за чланове Коморе;</p>
<p>4) износ накнаде за упис у Именик чланова Коморе;</p>
<p>5) износ накнаде за издавање и обнављање лиценце;</p>
<p>6) износ накнада за издавање извода, уверења и потврда 
из евиденције које води Комора;</p>
<p>г) одлучује и решава:</p>
<p>1) о свим питањима достављеним од Управног одбора, 
Надзорног одбора и директора Коморе;</p>
<p>2) о другим извештајима органа Коморе;</p>
<p>3) о висини издвајања средстава Коморе у Фонд узајамне 
помоћи чланова Коморе на основу Правилника који доноси Скупштина Коморе;</p>
<p>4) о приступању Коморе у међународне организације;</p>
<p>д) додељује:</p>
<p>1) одликовање Коморе;</p>
<p>2) годишње награде Коморе.</p>
<p>е) усваја:</p>
<p>1) извештај о раду Коморе;</p>
<p>2) извештај о финансијском пословању Коморе, са 
годишњим обрачуном (завршни рачун);</p>
<p>3) извештаје о раду Управног одбора, Надзорног одбора 
и директора Коморе.</p>
<p>ф) разматра:</p>
<p>1) разматра извештаје о раду органа Коморе.</p>
<p>Обавља и друге послове предвиђеним законом и овим 
Статутом.</p>
<p>За обављање одређених послова Скупштина Коморе може 
именовати комисије и радна тела, утврђујући њихов састав и задатак.</p>
<p>*Службени гласник РС, број 22/2012</p>
<p>Члан 28.</p>
<p>Редовну седницу Скупштине сазива председник Скупштине 
Коморе најмање два пута годишње.</p>
<p>Задаци председника Скупштине су:</p>
<p>1) сазива и води Скупштину;</p>
<p>2) потписује одлуке и друга документа која Скупштина 
усвоји.</p>
<p>На предлог Управног одбора, Надзорног одбора, регионалне 
коморе или једне четвртине чланства Скупштине Коморе, председник Скупштине је 
дужан да сазове ванредну седницу Скупштине у року од 30 дана од дана пријема 
предлога.</p>
<p>Предлог из става 3. овог члана мора бити састављен у 
писменој форми са предлогом дневног реда и материјалом који се односи на 
предлог. </p>
<p>У случају да председник Скупштине не сазове седницу у року 
одређеном у ставу 3. овог члана, предлагачи могу сазвати седницу Скупштине, у 
даљем року од 30 дана. </p>
 <p>Члан 29.</p>
<p>Скупштина ради у јавним седницама, а седница се може 
одржати ако јој присуствује више од половине делегата.</p>
<p>Седницом Скупштине руководи председник Скупштине.</p>
<p>Рад Скупштине уређује се Пословником о раду Скупштине.</p>
<p>Гласање у Скупштини је по правилу јавно, осим уколико 
Скупштина не одлучи другачије.</p>
<p>Статут Коморе, његове измене и допуне и промену статуса 
огранка, Скупштина доноси двотрећинском већином гласова укупног броја делегата 
Скупштине Коморе. </p>
<p>Ако се ради о промени статуса огранка тј. регионалне коморе 
потребна је и сагласност огранка тј. скупштине регионалне коморе.</p>
<p>Остале одлуке Скупштина доноси простом већином гласова 
присутних делегата.</p>
<p>Скупштина Коморе може на предлог органа Коморе, органа 
регионалне коморе, 10% чланова Коморе или 1/3 делегата Скупштине Коморе, 
одлучивати да ли је наведени орган Коморе (или регионалне коморе) донео одлуку 
супротну одлуци Скупштине Коморе, одлуку којом је повредио Статут Коморе, или 
одлуку којом угрожава обављање поверених послова Коморе.</p>
<p>Уколико Скупштина Коморе двотрећинском већином гласова 
од укупног броја свих делегата донесе одлуку да је орган Коморе или орган 
регионалне коморе донео одлуку или извршио радњу којом је угрозио обављање 
поверених послова Коморе из члана 10. Статута Коморе, оставља се рок од 30 дана 
органу Коморе или органу регионалне коморе да своју одлуку усклади са одлуком 
Скупштине Коморе.</p>
<p>Уколико орган коморе или орган регионалне коморе не 
поступи у року из претходног става овог члана, наведена одлука органа којим је 
угрожено обављање поверених послова се поништава, а Скупштина поверава обављање 
повереног посла другом органу исте стварне надлежности Лекарске коморе Србије и 
доноси Одлуку о расписивању и одржавању избора у року који не може бити краћи од 
30 ни дужи од 60 дана, за Скупштину РЛК.</p>
<p>Уколико Скупштина Коморе двотрећинском већином гласова 
од укупног броја свих делегата донесе одлуку да је орган Коморе или орган 
регионалне донео одлуку супротно одлуци Скупштине Коморе, или одлуку којом је 
повредио Статут Коморе, а орган Коморе или РЛК не усклади своју одлуку у року од 
30 дана са одлуком Скупштине Коморе, наведена одлука органа се поништава.</p>
<p>*Службени гласник РС, број 22/2012</p>
<p>Управни одбор Коморе</p>
 <p>Члан 30.</p>
<p>Управни одбор је орган Коморе који броји 18 чланова, а 
надлежан је за послове утврђене 
Законом овим статутом и другим општим актима.</p>
<p>Управни одбор Коморе чине председник и два потпредседника 
(по један из државне и приватне праксе), по један представник посебних одбора 
Коморе и по два представника регионалних комора.</p>
<p>Чланове Управног одбора, из редова чланова Скупштине 
Коморе, предлажу Скупштине регионалних комора и то по два 
члана из регионалних комора, док посебни одбори Коморе регионалних комора 
предлажу по једног члана. </p>
<p>Бира их скупштина Коморе из редова својих делегата Коморе 
у складу са Правилима о поступку кандидовања, начину избора и опозива делегата 
Скупштине и других органа Коморе Лекарске коморе Србије и чланова скупштине и 
других органа регионалних лекарских комора у њеном саставу.</p>
<p>Изабрани чланови Управног одбора између себе предлажу 
Скупштини Коморе председника Управног одбора.</p>
<p>Председник Управног одбора предлаже Скупштини два 
потпредседника Коморе, од којих је један из редова државне праксе, а други из 
приватне праксе, са образложењем за сваки предлог. </p>
<p>*Службени гласник РС, број 22/2012</p>
<p>Брисан је ранији члан 31. (види члан 22. Измена и допуна 
Статута - 22/2012-33)</p>
 <p>Члан 31.</p>
<p>Управни одбор Коморе:</p>
<p>1) спроводи одлуке, закључке и друга акта Скупштине 
Коморе;</p>
<p>2) утврђује предлоге Статута, Кодекса медицинске етике 
и других општих аката које доноси Скупштина;</p>
<p>3) утврђује начин вођења централне евиденције 
примљених чланова и издатих лиценци и начин вођења Именика чланова Коморе;</p>
<p>4) утврђује предлог финансијског плана Коморе на 
предлог директора Коморе;</p>
<p>5) предлаже критеријуме за избор у органе Коморе;</p>
<p>6) доноси план набавке Коморе, на предлог директора 
Коморе;</p>
<p>7) предлаже за усвајање знамење Коморе (знак, логотип, 
застава) и изглед лиценце и чланске карте чланова Коморе;</p>
<p>8) предлаже Скупштини Коморе висину чланарине, 
уписнине и накнаде за издавање лиценце;</p>
<p>9) организује и обезбеђује обављање поверених послова, 
као и послова од значаја за професионалну лекарску праксу и унапређење рада 
Коморе;</p>
<p>10) разматра и доноси одлуке и закључке у односу на 
предлоге и иницијативе посебних одбора Коморе и одлуке о предлозима секретара 
Коморе;</p>
<p>11) припрема материјале које разматра и усваја 
Скупштина Коморе, заједно са председником Скупштине Коморе, Надзорним одбором 
Коморе и директором Коморе;</p>
<p>12) предлаже годишње и вишегодишње планове рада 
Коморе;</p>
<p>13) припрема извештаје о раду Коморе;</p>
<p>14) образује (повремена и стална радна тела) комисије 
за извршавање послова из своје надлежности, утврђујући њихов састав и 
надлежност;</p>
<p>15) доноси Пословник о свом раду;</p>
<p>16) одлучује о институционалним облицима сарадње, у 
складу са законом и овим статутом;</p>
<p>17) остварује сарадњу са струковним лекарским 
организацијама у земљи и иностранству;</p>
<p>18) предлаже почасне чланове;</p>
<p>19) именује и разрешава Генералног секретара Коморе на 
предлог директора Коморе;</p>
<p>20) бира чланове издавачког савета и уређивачког 
одбора гласила Коморе;</p>
<p>21) одређује уређивачку политику Гласила Коморе и 
садржај интернет странице Коморе;</p>
<p>22) предлаже Скупштини кандидате за одликовање Коморе;</p>
<p>23) одлучује о додели награда и других признања 
Коморе;</p>
<p>24) одређује представнике Коморе у другим 
организацијама и органима;</p>
<p>25) одлучује о пословима и питањима који законом, овим 
статутом и другим општим актом нису стављени у делокруг рада Скупштине или неког 
другог органа Коморе;</p>
<p>26) решава по жалбама на решења о упису у Именик 
Коморе и о жалбама на решења о испуњености услова за издавање лиценце;</p>
<p>27) предлаже државним органима мере за унапређење 
здравствене заштите и здравственог осигурања;</p>
<p>28) разматра примедбе и предлоге чланова Коморе, 
министарства надлежног за послове здравља, других државних органа и органа 
територијалне аутономије и локалне самоуправе, факултета и школа здравствене 
струке, организације обавезног здравственог осигурања, о чему подноси извештај 
Скупштини Коморе;</p>
<p>29) прати и покреће иницијативу за предузимање законом 
прописаних мера у вези са повредом прописа о забрани рекламирања (оглашавања) у 
области здравствене заштите и о томе подноси извештај Скупштини Коморе;</p>
<p>30) Усваја периодични обрачун и подноси Скупштини на 
усвајање извештај о финансијском пословању Коморе са годишњим обрачуном;</p>
<p>31) обавља друге послове у складу са законом, овим 
статутом и одлукама Скупштине Коморе.</p>
<p>За обављање одређених послова Управни одбор може 
именовати комисије, утврђујући њихов састав и задатак.</p>
<p>*Службени гласник РС, број 22/2012</p>
 <p>Члан 32.</p>
<p>Управни одбор ради у седницама којима мора присуствовати 
већина од укупног броја његових чланова. </p>
<p>Мандат чланова Управног одбора траје 4 године.</p>
<p>Радом Управног одбора руководи председник Управног одбора 
Коморе.</p>
<p>Седнице Управног одбора припрема Председник Управног 
одбора у сарадњи са директором Коморе, а заказује их председник Управног 
одбора.</p>
<p>У одсуству председника седницом Управног одбора руководи 
један од потпредседника Управног одбора Коморе.</p>
<p>Редовне седнице одржавају се најмање једанпут у два месеца.</p>
<p>На седнице Управног одбора обавезно се позивају и директор 
и председник скупштине Коморе и председник Надзорног одбора са правом 
учествовања у дискусији, али без права гласа.</p>
<p>Управни одбор за свој рад одговара Скупштини Коморе.</p>
<p>Рад Управног одбора уређује се Пословником.</p>
<p>Управни одбор подноси извештај о свом раду Скупштини Коморе два пута годишње, 
а члановима Скупштине доставља информацију о раду писменим путем
два пута годишње.</p>
<p>*Службени гласник РС, број 22/2012</p>
<p>Брисан је ранији члан 33. (види члан 24. Измена и допуна 
Статута - 22/2012-33)</p>
<p>Директор Коморе</p>
<p>*Службени гласник РС, број 22/2012</p>
<p>Члан 33.</p>
<p>Директор Коморе руководи радом Коморе, представља и 
заступа Комору и одговара за законитост рада и пословања Коморе.</p>
<p>Директора Коморе бира Скупштина из реда својих 
чланова.</p>
<p>За директора Коморе може да се кандидује сваки Члан 
Скупштине Коморе ако му подршку да регионална комора са натполовинском већином 
чланова скупштине регионалне коморе или једна трећина чланова Скупштине Коморе 
са потписом.</p>
<p>Директор има два помоћника.</p>
<p>Помоћници директора су по један представник државне и 
приватне лекарске праксе, а бира их Скупштина Коморе из редова делегата 
Скупштине Коморе које именује директор Коморе.</p>
<p>Директор Коморе обавља следеће послове:</p>
<p>1) извршава одлуке Скупштине и Управног одбора Коморе;</p>
<p>2) закључује материјалне послове Коморе у складу са 
Законом о јавним набавкама и Законом о рачуноводственим политикама, уз 
сагласност Управног одбора Коморе;</p>
<p>3) руководи радом Коморе и усклађује рад и активности 
Коморе и њених органа;</p>
<p>4) Предлаже Управном одбору на утврђење, а Скупштини 
Коморе на усвајање годишњи план рада Коморе и план прихода и расхода, односно 
финасијски план Коморе;</p>
<p>5) подноси Управном одбору на утврђивање извештаје о 
извршењу годишњег програма рада и плана прихода и расхода Коморе, који усваја 
Скупштина Коморе;</p>
<p>6) решењем издаје, обнавља и одузима лиценцу;</p>
<p>7) организује, усмерава и усклађује сарадњу са 
државним органима и другим организацијама уз сагласност Управног одбора;</p>
<p>8) даје саопштења за јавност или за то овлашћује 
одређеног члана Управног одбора Коморе;</p>
<p>9) даје пуномоћ другим члановима Коморе за 
представљање и заступање Коморе у земљи и иностранству,</p>
<p>10) даје овлашћење председницима регионалних комора за 
депоновање потписа на депо картонима за располагање средствима регионалних 
лекарских комора;</p>
<p>11) одлучује о правима, обавезама и одговорности 
запослених у стручним службама Коморе;</p>
<p>12) доноси Правилник о организацији и систематизацији 
Стручне службе ЛКС РЛК и Правилник о раду Лекарске коморе Србије и регионалних 
лекарских комора, на предлог Управног одбора Коморе;</p>
<p>13) обавља и друге послове одређене овим статутом или 
другим општим актом Коморе.</p>
<p>За свој рад директор Коморе одговара Скупштини Коморе 
која оцењује његов рад и која га на његов захтев или, када делује у супротности 
са статутом и одлукама Скупштине, на предлог Управног одбора, регионалне коморе 
или једне трећине делегата Скупштине може превремено разрешити дужности 
директора Коморе.</p>
<p>Мандат директора и помоћника директора је четири 
године.</p>
<p>Директора Коморе у одсутности замењује један од 
помоћника директора Коморе.</p>
<p>Директор Коморе може за поједини случај пренети на 
помоћника или члана Управног одбора одређена овлашћења из свог делокруга рада.</p>
<p>*Службени гласник РС, број 22/2012</p>
<p>Етички одбор Коморе</p>
<p>*Службени гласник РС, број 22/2012</p>
 <p>Члан 33a</p>
<p>Етички одбор Коморе је орган Коморе који чини 15 
чланова Комора, чији мандат траје четири године.</p>
<p>Председника и чланове Етичког одбора Коморе бира и 
разрешава Скупштина Коморе.</p>
<p>Етички одбор Коморе:</p>
<p>1) разматра етичка питања која се односе на обављање 
лекарске професије;</p>
<p>2) даје мишљење о раду чланова Коморе у складу са 
етичким кодексом и покреће дисциплинске поступке, пред судовима части Коморе;</p>
<p>3) промовисање принципа професионалне етике ради 
успостављања етичког понашања чланова Коморе у обављању професије здравствених 
радника;</p>
<p>4) праћење, анализирање и давање мишљења о примени 
начела професионалне етике у превенцији, дијагностици, лечењу, рехабилитацији, 
истраживању, као и увођењу нових здравствених технологија;</p>
<p>5) давање препорука и ставова по појединим етичким 
питањима;</p>
<p>6) обављање и других послова у вези са применом и 
поштовањем Кодекса професионалне етике ЛКС.</p>
<p>Избор чланова и председника Етичког одбора Коморе 
прописује се Правилима о поступку кандидовања, начину избора и опозива чланова 
Скупштине и других органа Лекарске коморе Србије и чланова скупштине и других 
органа регионалних лекарских комора у њеном саставу.</p>
<p>*Службени гласник РС, број 22/2012</p>
<p>Посебни одбори Коморе</p>
 <p>Члан 34.</p>
<p>Посебни одбори су самостални органи Коморе за: 
</p>
<p>1) Стручна питања и стручни надзор;</p>
<p>2) За јавно здравство и примарну здравствену заштиту у 
државној пракси;</p>
<p>3) За секундарну и терцијерну здравствену заштиту у 
државној пракси;</p>
<p>4) За примарну здравствену заштиту у приватној пракси;</p>
<p>5) За секундарну и терцијерну здравствену заштиту у 
приватној пракси; </p>
<p>6) Медицинску етику;</p>
<p>7) Медицинско образовање;</p>
<p>8) Међународну сарадњу.</p>
<p>Посебни одборе Коморе под тач. 1), 6), 7) и 8) имају по 10 
чланова, који из својих редова бирају председника и потпредседника одбора, 
уважавајући равноправну заступљеност регионалних комора и државне и приватне 
праксе.</p>
<p>Посебни одбори за државну и приватну праксу имају по 10 
чланова, који из својих редова бирају председника и потпредседнике одбора, а 
чине их искључиво лекари из државне, односно приватне праксе. </p>
<p>Чланови Скупштине Лекарске коморе Србије, као и други 
чланови Коморе, не могу истовремено бити чланови више од једног посебног одбора 
Лекарске коморе Србије.</p>
<p>Посебни одбори Коморе предлажу по једног кандидата за 
чланове Управног одбора.</p>
<p>Мандат председника и потпредседника и чланова посебних 
одбора Коморе је четири године. </p>
<p>Седнице посебног одбора сазива и њима руководи председник 
посебног одбора.</p>
<p>За обављање одређених послова посебни одбор може именовати 
комисије, утврђујући њихов састав и задатак.</p>
<p>Начин рада посебних одбора уређује се Пословником о раду 
посебних одбора. </p>
<p>Посебни одбори Koморе подносе извештај о свом раду 
Скупштини Коморе два пута годишње, а Управном одбору Коморе достављају писане 
информације о раду, најмање два пута годишње.</p>
<p>*Службени гласник РС, број 22/2012</p>
 <p>Члан 35.</p>
<p>Посебан одбор за стручна питања и стручни надзор:</p>
<p>1) даје мишљење и предлоге Управном одбору за покретање 
иницијативе на активности Коморе у циљу унапређења норматива и стандарда 
здравствених услуга;</p>
<p>2) даје мишљење и предлоге Управном одбору за покретање 
иницијативе на активности Коморе у циљу измене и допуне прописа из области 
здравствене заштите и здравственог осигурања;</p>
<p>3) из редова чланова Коморе предлаже листу надзорника за 
редовну и ванредну спољну контролу стручног рада здравствених установа, у складу 
са Законом о здравственој заштити;</p>
<p>4) разматра стручна питања, даје о њима предлоге и заузима 
становишта;</p>
<p>5) стара се о могућностима унапређења квалитета 
здравствених услуга;</p>
<p>6) предузима мере за сузбијање надрилекарства;</p>
<p>7) прати научне поступке у превенцији, дијагностици, лечењу 
и рехабилитацији; </p>
<p>8) обавештава Управни одбор о свим питањима из своје 
делатности која су од значаја за остварење циљева и задатака Коморе;</p>
<p>9) обавља и друге послове у складу са законом, овим 
статутом и општим актима Коморе.</p>
 <p>Члан 36.</p>
<p>Посебан одбор за јавно здравље и примарну здравствену 
заштиту у државној лекарској пракси: </p>
<p>1) разматра и предлаже мере за унапређење квалитета, 
организације и доступности примарне здравствене заштите; </p>
<p>2) припрема мере и предлоге Управном одбору Коморе за 
унапређење јавног здравља; </p>
<p>3) прати и учествује у припреми утврђивања стандарда, 
норматива и мреже примарне здравствене заштите;</p>
<p>Брисана је ранија тачка 4) (види члан 27. Измена и допуна 
Статута - 22/2012-33)</p>
<p>4) заступа интересе лекара у примарној здравственој 
заштити при уговарању са организацијама за здравствено осигурање и другим 
осигуравајућим друштвима;</p>
<p>5) стара се о условима рада и принадлежностима лекара у 
примарној здравственој заштити;</p>
<p>6) препоручује минималну цену здравствених услуга у 
примарној здравственој заштити;</p>
<p>7) предузима мере за сузбијање 
незаконитог рада лекара; 
</p>
<p>8) даје мишљење на опште акте који се односе на обављање 
здравствене делатности на примарном нивоу здравствене заштите у државним 
здравственим установама; </p>
<p>9) покреће иницијативу према Управном одбору о свим 
питањима из своје делатности која су од значаја за остварење циљева и задатака 
примарне здравствене заштите и Коморе;</p>
<p>10) даје мишљење и предлоге Управном одбору за 
покретање иницијативе на активности Коморе у циљу измене и допуне прописа из 
области здравствене заштите и здравственог осигурања</p>
<p>11) обавља и друге послове у складу са законом, овим 
статутом и општим актима Коморе. </p>
<p>*Службени гласник РС, број 22/2012</p>
 <p>Члан 37.</p>
<p>Посебан одбор за секундарну и терцијарну здравствену 
заштиту у државној лекарској пракси:</p>
<p>1) разматра и предлаже мере за унапређење квалитета, 
организације и доступности секундарне и терцијарне здравствене заштите;</p>
<p>2) прати и учествује у припреми стандарда и норматива 
секундарне и терцијарне здравствене делатности;</p>
<p>3) прати начине располагања државним здравственим 
установама у секундарној и терцијарној здравственој делатности;</p>
<p>4) заступа интересе лекара у овим делатностима пред 
осигуравајућим друштвима;</p>
<p>5) стара се о условима рада и принадлежностима лекара у 
секундарној и терцијарној здравственој делатности;</p>
<p>6) препоручује минималну цену здравствених услуга у 
секундарној и терцијарној делатности;</p>
<p>7) предузима мере за сузбијање незаконитог рада лекара;</p>
<p>8) покреће иницијативу према Управном одбору о свим 
питањима из своје делатности која су од значаја за остваривање циљева секундарне 
и терцијарне здравствене заштите и Коморе;</p>
<p>9) даје мишљење и предлоге Управном одбору за 
покретање иницијативе на активности Коморе у циљу измене и допуне прописа из 
области здравствене заштите и здравственог осигурања;</p>
<p>10) обавља и друге послове у складу са законом, овим 
статутом и општим актима Коморе. </p>
<p>*Службени гласник РС, број 22/2012</p>
<p>Члан 38.</p>
<p>Посебан одбор за примарну здравствену заштиту у приватној 
лекарској пракси: </p>
<p>1) разматра и предлаже мере за унапређење квалитета, 
организацију и доступност приватне лекарске праксе у примарној здравственој 
заштити и њеној усклађености са целокупном здравственом заштитом;</p>
<p>2) припрема предлоге Управном одбору за активност Коморе на 
унапређењу стандарда, норматива и прописа у области примарне здравствене заштите 
у приватној лекарској пракси;</p>
<p>3) даје мишљење на опште акте којима се прописују услови за 
обављање приватне лекарске праксе;</p>
<p>4) препоручује минималну цену здравствених услуга у 
приватној лекарској пракси;</p>
<p>5) даје мишљење на цене здравствених услуга из приватног 
здравственог осигурања;</p>
<p>6) заступа интересе лекара у приватној пракси при уговарању 
са Републичким заводом за здравствено осигурање и са другим осигуравајућим 
друштвима;</p>
<p>7) препоручује начин оглашавања и истицања назива 
ординација приватне лекарске праксе;</p>
<p>8) предузима мере за сузбијање рада лекара у форми „сиве” 
економије;</p>
<p>9) обавештава и покреће иницијативу према Управном одбору о 
свим питањима из своје делатности која су од значаја за остварење циљева и 
задатака приватне праксе и Коморе;</p>
<p>10) даје мишљење и предлоге Управном одбору за 
покретање иницијативе на активности Коморе у циљу измене и допуне прописа из 
области здравствене заштите и здравственог осигурања;</p>
<p>11) одлучује о другим питањима од значаја за услове рада и 
рад у приватној лекарској пракси;</p>
<p>12) обавља и друге послове у складу са законом, овим 
статутом и општим актима Коморе. </p>
<p>*Службени гласник РС, број 22/2012</p>
 <p>Члан 39.</p>
<p>Посебан одбор за секундарну и терцијарну здравствену 
заштиту у приватној лекарској пракси: </p>
<p>1) разматра и предлаже мере за унапређење квалитета, 
организацију и доступност секундарне и терцијарне приватне лекарске праксе и 
њеној усклађености са целокупном здравственом заштитом;</p>
<p>2) припрема предлоге Управном одбору за активност Коморе на 
унапређењу стандарда, норматива и прописа у области секундарне и терцијарне 
здравствене делатности у приватној лекарској пракси;</p>
<p>3) даје мишљење на опште акте којима се прописују услови за 
обављање приватне лекарске праксе;</p>
<p>4) даје мишљење на опште акте којима се прописују услови 
под којима лекари из приватне лекарске праксе могу обављати послове из своје 
струке и научноистраживачки рад у установама државне здравствене делатности;</p>
<p>5) препоручује минималну цену здравствених услуга у 
приватној лекарској пракси;</p>
<p>6) даје мишљење на цене здравствених услуга из приватног 
здравственог осигурања;</p>
<p>7) заступа интересе лекара у приватној пракси при уговарању 
са Републичким заводом за здравствено осигурање и са другим осигуравајућим 
друштвима;</p>
<p>8) препоручује начин оглашавања и истицања назива приватне 
лекарске праксе;</p>
<p>9) предузима мере за сузбијање рада лекара у форми „сиве” 
економије;</p>
<p>10) покреће иницијативу према Управном одбору о свим 
питањима из своје делатности која су од значаја за остварење циљева и задатака 
приватне праксе и Коморе;</p>
<p>11) даје мишљење и предлоге Управном одбору за 
покретање иницијативе на активности Коморе у циљу измене и допуне прописа из 
области здравствене заштите и здравственог осигурања;</p>
<p>12) одлучује о другим питањима од значаја за услове рада и 
рад у приватној лекарској пракси;</p>
<p>13) обавља и друге послове у складу са законом, овим 
статутом и општим актима Коморе. </p>
<p>*Службени гласник РС, број 22/2012</p>
 <p>Члан 40.</p>
<p>Посебан одбор за медицинску етику:</p>
<p>1) прати поштовање правила Кодекса медицинске етике од 
стране чланова Коморе;</p>
<p>2) прати међународне стандарде медицинске етике;</p>
<p>3) предлаже измене и допуне Кодекса медицинске етике;</p>
<p>4) даје мишљења и тумачења о значењу правила Кодекса 
медицинске етике;</p>
<p>5) обавештава и покреће иницијативу према Управном одбору о 
свим питањима из своје делатности која су од значаја за остварење циљева и 
задатака Коморе;</p>
<p>6) обавља и друге послове у складу са законом, овим 
статутом и општим актима Коморе. </p>
 <p>Члан 41.</p>
<p>Посебан одбор за медицинско образовање:</p>
<p>1) стара се о условима и начинима стручног образовање 
чланова;</p>
<p>2) даје мишљење и предлоге Управном одбору за покретање 
иницијативе према надлежним органима изван Коморе, у области планова и програма 
студија на медицинском факултету, специјализација, стицања научних звања, 
приправничког и специјалистичког стажа;</p>
<p>3) у сарадњи са медицинским факултетима, и другим 
стручним удружењ(им)а лекара води рачуна о унапређењу начина лиценцирања 
чланова Коморе и начина стручног усавршавања и размене стручних знања чланова; 
</p>
<p>Брисана је ранија тачка 4) (види члан 31. Измена и допуна 
Статута - 22/2012-33)</p>
<p>4) обавештава и покреће иницијативу ка Управном одбору о 
свим питањима из своје делатности која су од значаја за континуирано медицинско 
образовање чланова и остварење циљева и задатака Коморе;</p>
<p>5) обавља и друге послове у складу са законом, овим 
статутом и општим актима Коморе. </p>
<p>*Службени гласник РС, број 22/2012</p>
 <p>Члан 42.</p>
<p>Посебан одбор за међународну сарадњу:</p>
<p>1) успоставља и одржава везе са лекарским коморама и 
сродним удружењима у иностранству;</p>
<p>2) прати рад међународних медицинских организација;</p>
<p>3) обавештава чланове о међународним скуповима лекара у 
земљи и иностранству;</p>
<p>4) обавештава и покреће иницијативу ка Управном одбору о 
свим питањима из своје делатности која су од значаја за остварење циљева и 
задатака Коморе;</p>
<p>5) обавља и друге послове у складу са законом, овим 
статутом и општим актима Коморе. </p>
<p>Судови части Коморе</p>
 <p>Члан 43.</p>
<p>Судови части се образују као:</p>
<p>1) судови части првог степена при регионалним коморама;</p>
<p>2) Суд части другог степена – Врховни суд части на нивоу 
Коморе Србије.</p>
<p>Суд части првог степена је самосталан и независан орган 
регионалне Коморе који у првом степену покреће поступак по пријави физичког или 
правног лица или органа Коморе и одбацује или утврђује одговорност члана Коморе.</p>
<p>У случају утврђивања одговорности члана Коморе изриче му 
меру за дисциплинску повреду професионалне дужности или угледа члана Коморе.</p>
<p>Суд части првог степена има председника, заменика председника и
десет чланова.</p>
<p>Суд части првог степена одређује једног од својих чланова 
да спроведе истражне радње.</p>
<p>Суд части другог степена Врховни суд части у 
другостепеном поступку одлучује о жалбама на првостепене одлуке судова части 
регионалних комора </p>
<p>Суд части другог степена Врховни суд 
части чине председник и заменик председника и 
петнаест чланова уважавајући равноправну 
заступљеност регионалних комора и државне и приватне праксе.</p>
<p>Престао је да важи ранији став 8. (види
Одлуку УС - 
36/2011-133).</p>
<p>Начин рада и вођење поступка судова части Коморе 
уређују се Статутом Лекарске коморе Србије у глави XIII - а „Правила о раду 
судова части”, а која је саставни део овог Статута.</p>
<p>Мандат судијама судова части првог степена и Врховног 
суда части је пет година, почев од дана полагања свечане изјаве.</p>
<p>*Службени гласник РС, број 14/2010</p>
<p>**Службени гласник РС, број 43/2011</p>
<p>***Службени гласник РС, број 22/2012</p>
<p>Члан 44.</p>
<p>Ради вансудског решавања спорова између чланова Коморе, као 
и између члана Коморе и пацијената, у вези са обављањем здравствене делатности 
врши се посредовање.</p>
<p>Поступак посредовања покреће се на захтев страна у спору.</p>
<p>Улогу посредника има Комисија за посредовање на нивоу 
регионалних комора, која свој задатак извршава на основу Правилника о 
посредовању.</p>
<p>Комисија за посредовање има три члана.</p>
<p>Чланови Комисије за посредовање морају бити обучени за 
вођење поступка посредовања – медијације.</p>
<p>Поступак посредовања окончава се измирењем, односно 
споразумом страна у спору или констатовањем да посредовање није успело. 
</p>
<p>*Службени гласник РС, број 22/2012</p>
<p>Брисан је ранији члан 45. (види члан 34. Измена и допуна 
Статута - 22/2012-33)</p>
<p>Надзорни одбор</p>
<p>*Службени гласник РС, број 22/2012</p>
 <p>Члан 45.</p>
<p>Надзорни одбор као самосталан орган Коморе, врши 
контролу пословања Коморе и регионалних комора, спроводи надзор над финансијским 
пословањем Коморе, и Регионалних комора, врши унутрашњи надзор над радом Коморе 
и Регионалних комора остварује увид у извршавање обавеза чланова и контролише 
располагање средствима Коморе и Регионалних комора.</p>
<p>Надзорни одбор има укупно 5 чланова: председника, 
заменика председника и 3 члана, које бира Скупштина Коморе из реда делегата 
Коморе, уз уважавање равноправне заступљености регионалних комора и државне и 
приватне лекарске праксе.</p>
<p>Надзорни одбор ради по Пословнику о раду Надзорног 
одбора, у седницама које се одржавају најмање једном у три месеца.</p>
<p>Седнице Надзорног одбора сазива председник Надзорног 
одбора или заменик председника Надзорног одбора у одсуству председника надзорног 
одбора.</p>
<p>Председник Надзорног одбора дужан је да сазове седницу 
и на захтев директора Коморе или два члана Надзорног одбора.</p>
<p>Уколико Председник Надзорног одбора не сазове седницу 
Надзорног одбора у року од 7 дана по захтеву Директора Коморе или два члана 
Надзорног одбора, исту може сазвати заменик председника Надзорног одбора.</p>
<p>У случају да је члановима Надзорног одбора истекао 
мандат, а да нови нису изабрани, постојећим члановима Надзорног одбора мандат се 
продужава до избора нових чланова, а најкасније 90 дана од престанка мандата.</p>
<p>Надзорни одбор Коморе има право увида у пословне и 
финансијске књиге Коморе, право присуства, постављања питања и добијања одговора 
на седницама Скупштине Коморе, Управног одбора, посебних одбора и извршног 
одбора и Надзорних одбора Регионалних комора, као и друга права која су 
неопходна за обављање његових задатака.</p>
<p>За поједине стручне послове из своје надлежности, 
Надзорни одбор може ангажовати спољашње сараднике са одговарајућом стручном 
спремом.</p>
<p>Надзорни одбор за свој рад одговара Скупштини Коморе.</p>
<p>Надзорни одбор подноси извештај о свом раду Скупштини, 
два пута годишње.</p>
<p>Изабраним члановима надзорног одбора, даном избора, 
престаје мандат у свим осталим органима Коморе и регионалних комора, изузев 
делегата у Скупштини Коморе.</p>
<p>У Надзорни одбор не могу бити бирани чланови Управног 
одбора.</p>
<p>*Службени гласник РС, број 22/2012</p>
<p>Брисан је наслов VII. ДИСЦИПЛИНСКИ ПОСТУПАК (види члан 35. 
Измена и допуна Статута - 22/2012-33)</p>
<p>VI. ДИСЦИПЛИНСКИ ПОСТУПАК</p>
<p>*Службени гласник РС, број 22/2012</p>
 <p>Члан 46.</p>
 <p>Члан Коморе дисциплински одговара пред Судом части ако 
чињењем или нечињењем изврши повреду професионалне дужности или угледа члана 
Коморе.</p>
<p>*Службени гласник РС, број 22/2012</p>
<p>Престали су да важе ранији чл. 47. и 48. 
 
(види


Одлуку УС - 
36/2011-133)</p>
 <p>Члан 47.</p>
 <p>Члан Коморе врши повреду професионалне дужности или 
 угледа члана Коморе ако:</p>
<p>1) поступа у супротности са одредбама закона којим се 
уређује здравствена заштита и закона којим се уређује здравствено осигурање у 
пружању здравствене заштите пацијентима;</p>
<p>2) повреди етички кодекс;</p>
<p>3) обавља здравствену делатност нестручно, односно у 
супротности са савременим достигнућима медицинске, стоматолошке, односно 
фармацеутске науке и праксе, или ако начини стручну грешку;</p>
<p>4) својим понашањем према пацијентима, другим 
члановима коморе или трећим лицима повреди углед професије;</p>
<p>5) у обављању здравствене делатности злоупотреби 
средства здравственог осигурања;</p>
<p>6) не испуњава обавезе члана коморе утврђене законом, 
статутом и другим општим актима коморе.</p>
<p>7) не поступа по захтевима органа Коморе у обављању 
послова из њихове надлежности.</p>
<p>Кривична или прекршајна одговорност, односно 
одговорност члана коморе из радног односа код послодавца, не искључује 
дисциплинску одговорност члана коморе по овом статуту.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>Члан 48.</p>
<p>За повреде професионалне дужности или угледа члана 
коморе из члана 47. овог статута суд части може изрећи једну од следећих 
дисциплинских мера:</p>
<p>1) јавну опомену;</p>
<p>2) новчану казну у висини до 20% од просечне месечне 
зараде по запосленом у Републици, у месецу који претходи месецу у коме се казна 
изриче, по подацима републичког органа надлежног за послове статистике;</p>
<p>3) привремену забрану самосталног рада у обављању 
одређених послова здравствене делатности;</p>
<p>4) привремену забрану самосталног рада у обављању 
здравствене делатности.</p>
<p>Дисциплинске мере из овог члана тач. 1) и 2) овог 
статута изричу се за лакше повреде професионалне дужности и угледа члана коморе.</p>
<p>Дисциплинска мера из овог члана тачка 2) овог статута 
може се изрећи у трајању од једног до шест месеци.</p>
<p>Дисциплинске мере из овог члана тач. 3) и 4) овог 
статута изричу се за тежу повреду професионалне дужности и угледа члана коморе.</p>
<p>Дисциплинске мере из овог члана тач. 3) и 4) овог 
статута не могу трајати краће од шест месеци, ни дуже од једне године, а у 
изузетним случајевима могу трајати до пет година.</p>
<p>*Службени гласник РС, број 43/2011</p>
<p>Брисан је наслов VIII. РЕГИОНАЛНЕ КОМОРЕ (види члан 37. 
Измена и допуна Статута - 22/2012-33)</p>
<p>VII. РЕГИОНАЛНЕ КОМОРЕ</p>
<p>*Службени гласник РС, број 22/2012</p>
<p>Члан 49.</p>
<p>Регионалне коморе врше поверене послове као јавна овлашћења из члана 10. тач. 
2), 4), 7), 12), 13), 14), 15) и 16) овог статута 
за територију надлежности регионалних комора.</p>
<p>Регионалне коморе остале послове и задатке обављају на 
основу чл. 8. и 28. Закона о коморама здравствених радника и члана 11. овог 
статута.</p>
<p>Брисан је ранији став 3. (види члан 37. Измена и допуна 
Статута - 22/2012-33)</p>
<p>Органи регионалних комора су:</p>
<p>1) Скупштина,</p>
<p>2) Извршни одбор,</p>
<p>3) председник ,</p>
<p>4) посебни одбори,</p>
<p>5) Надзорни одбор,</p>
<p>6) Суд части првог степена,</p>
<p>7) Комисија за посредовање.</p>
<p>Органи регионалних комора бирају се из редова чланова 
скупштине регионалних комора, изузев чланова Посебних одбора регионалних комора 
и судија судова части РЛК који се могу бирати и из редова чланова Коморе.</p>
<p>Председник и два потпредседника, чланови Извршног 
одбора, чланови Надзорног одбора и председници Посебних одбора регионалних 
лекарских комора бирају се из редова чланова Скупштине Регионалне лекарске 
коморе.</p>
<p>Мандат органа регионалне коморе је четири године.</p>
<p>Мандат судија првостепених судова части је пет година 
и почиње да тече од момента полагања свечане изјаве.</p>
<p>*Службени гласник РС, број 14/2010</p>
<p>**Службени гласник РС, број 22/2012</p>
<p>Члан 50.</p>
<p>Скупштина регионалне коморе је највиши орган 
регионалне коморе коју чине делегати изабрани са подручја надлежности регионалне 
коморе.</p>
<p>Скупштину регионалне коморе чине изабрани делегати 
Скупштине Коморе са територије регионалне коморе, уз изабране делегате скупштине 
регионалне коморе изабраних по принципу један делегат на 200 уписаних чланова 
Коморе, из државних здравствених установа, а са територије регионалне коморе, и 
по принципу један делегат на 100 уписаних чланова Коморе, из приватне праксе, а 
са територије регионалне коморе.</p>
<p>Скупштину регионалне коморе Косова и Метохије чине 
изабрани делегати Скупштине Коморе са територије регионалне коморе Косова и 
Метохије, а уз изабране делегате скупштине регионалне коморе, изабраних по 
принципу један делегат на 20 уписаних чланова Коморе из региона Косова и 
Метохије, и из државних здравствених установа и из приватне праксе.</p>
<p>Делегати Скупштине Коморе изабрани са територије 
регионалне коморе су истовремено и чланови Скупштине регионалне коморе</p>
<p>*Службени гласник РС, број 14/2010</p>
<p>Брисан је ранији члан 51. (види члан 38. Измена и допуна 
Статута - 22/2012-33)</p>
<p>Члан 51.</p>
<p>Скупштина регионалне коморе:</p>
<p>а) доноси:</p>
<p>1) пословник о свом раду и раду радних тела које 
образује;</p>
<p>б) бира и опозива:</p>
<p>1) председника и два потпредседника скупштине 
регионалне коморе;</p>
<p>2) председника и два потпредседника регионалне коморе;</p>
<p>3) председника, два потпредседника и чланове извршног 
одбора;</p>
<p>4) председника, заменика председника и чланове Судова 
части првог степена;</p>
<p>5) чланове посебних одбора;</p>
<p>6) председника и чланове надзорног одбора;</p>
<p>7) председника и чланове комисије за посредовање;</p>
<p>в) одлучује и решава:</p>
<p>1) о свим питањима достављеним од стране извршног 
одбора, а која нису у надлежности Коморе;</p>
<p>2) о извештају о финансијском пословању регионалне 
коморе, који доставља Скупштини Коморе на усвајање;</p>
<p>3) о другим извештајима органа и радних тела 
регионалне коморе и Коморе;</p>
<p>4) о другим пословима предвиђени законом и овим 
статутом;</p>
<p>г) предлаже Комори:</p>
<p>1) предлаже кандидате за чланове Управног одбора 
Коморе;</p>
<p>2) чланове регионалне коморе за одликовања Коморе;</p>
<p>3) чланове регионалне коморе за годишње награде 
Коморе;</p>
<p>4) годишњи програм рада и годишњи план регионалне 
коморе;</p>
<p>5) финасијски план за регионалну комору ;</p>
<p>6) усвојени извештај о финансијском пословању Регионалне 
коморе.</p>
<p>За обављање одређених послова скупштина регионалне 
коморе може именовати комисије и радна тела, утврђујући њихов састав и задатак.</p>
<p>*Службени гласник РС, број 22/2012</p>
<p>Брисан је ранији члан 52. (види члан 39. Измена и допуна 
Статута - 22/2012-33)</p>
<p>Члан 52.</p>
<p>Извршни одбор регионалне коморе чине председник, два 
потпредседника, представници посебних одбора и пет чланова.</p>
<p>Извршни одбор регионалне коморе:</p>
<p>1) спроводи одлуке скупштине регионалне коморе и 
скупштине Коморе;</p>
<p>2) расправља и одлучује о повереним пословима и 
осталим пословима и задацима из своје надлежности;</p>
<p>3) утврђује предлог годишњег плана и програма свога 
рада за Скупштину Регионалне коморе;</p>
<p>4) утврђује предлог финансијског плана и утврђује 
предлог (усваја) извештаја о финансијском пословању, а на предлог Председника 
регионалне коморе;</p>
<p>5) подноси извештај о свом раду Скупштини РЛК;</p>
<p>6) предлаже Управном одбору усвојени план набавки 
регионалне коморе;</p>
<p>7) доноси Пословник о свом раду;</p>
<p>8) обавља друге послове и задатке у складу са овим 
статутом.</p>
<p>За обављање одређених послова извршни одбор регионалне 
коморе може образовати комисије и повремена или стална радна тела, утврђујући 
њихов састав и задатак.</p>
<p>Мандат чланова Извршног одбора је 4 године.</p>
<p>*Службени гласник РС, број 22/2012</p>
<p>Брисан је ранији члан 53. (види члан 40. Измена и допуна 
Статута - 22/2012-33)</p>
<p>Члан 53.</p>
<p>Председник регионалне коморе руководи радом регионалне 
коморе и за свој рад одговара скупштини регионалне коморе и Скупштини Коморе.</p>
<p>Потпредседнике бира скупштина регионалне коморе на 
предлог председника регионалне коморе, по једног из државне и приватне праксе.</p>
<p>Председник регионалне коморе:</p>
<p>1) извршава одлуке скупштине регионалне коморе;</p>
<p>2) закључује материјалне послове регионалне коморе на 
основу овлашћења директора Коморе, а у складу са Законом о јавним набавкама и 
Законом о рачуноводственим политикама и уз сагласност Извршног одбора РЛК;</p>
<p>3) утврђује предлоге одлука које разматра и доноси 
извршни одбор;</p>
<p>4) организује, усмерава и усклађује сарадњу са 
државним органима и другим државним и стручним организацијама на подручју 
надлежности регионалне коморе;</p>
<p>5) прима свечане заклетве новоуписаних чланова Коморе;</p>
<p>6) доноси решење о упису члана у Именик Коморе и 
решење о испуњености услова за издавање лиценце;</p>
<p>7) доноси решење о брисању члана из Именика Коморе;</p>
<p>8) предлаже Скупштини регионалне коморе два 
потпредседника регионалне коморе;</p>
<p>9) предлаже директору Коморе кандидата за Секретара 
регионалне коморе;</p>
<p>10) обавља и друге послове одређене законом и овим 
статутом.</p>
<p>*Службени гласник РС, број 22/2012</p>
 <p>Члан 54.</p>
<p>Посебни одбори регионалних комора су:</p>
<p>1) одбор за стручна питања и стручни надзор;</p>
<p>2) одбор за јавно здравље и примарну здравствену заштиту у 
државној пракси;</p>
<p>3) одбор за секундарну и терцијарну здравствену заштиту у 
државној пракси; </p>
<p>4) одбор за примарну здравствену заштиту у приватној 
пракси;</p>
<p>5) одбор за секундарну и терцијарну здравствену заштиту у 
приватној пракси;</p>
<p>6) одбор за медицинску етику;</p>
<p>7) одбор за медицинско образовање.</p>
<p>Посебни одбори имају председника, потпредседника и
до 10 
чланова, уз равноправну заступљеност представника државне и приватне лекарске 
праксе, сем у одборима за државну и приватну праксу.</p>
<p>Чланови скупштине регионалне коморе, као и чланови 
Коморе са територије надлежности одређене регионалне коморе, не могу истовремено 
бити чланови више од једног посебног одбора на нивоу регионалних комора.</p>
<p>О броју чланова сваког посебног одбора РЛК одлучује 
скупштина те РЛК.</p>
<p>Рад одбора се уређује пословником о раду одбора. 
</p>
<p>*Службени гласник РС, број 22/2012</p>
<p>Члан 55.</p>
<p>Надзорни одбор регионалне коморе врши контролу пословања и 
надзор над финансијским радом регионалне коморе.</p>
<p>Надзорни одбор чине председник и два члана које бира и 
разрешава скупштина регионалне коморе, а чији мандат траје четири године. 
</p>
<p>Надзорни одбор РЛК два пута годишње доставља извештај 
о раду Скупштини регионалне коморе, као и Надзорном одбору Коморе.</p>
<p>*Службени гласник РС, број 22/2012</p>
<p>Брисан је наслов IX. СТРУЧНА СЛУЖБА КОМОРЕ (види члан 43. 
Измена и допуна Статута - 22/2012-33)</p>
<p>VIII. СТРУЧНА СЛУЖБА КОМОРЕ</p>
<p>*Службени гласник РС, број 22/2012</p>
<p>Члан 56.</p>
<p>Стручне, правне, финасијске, административне, 
(помоћне) техничке и друге послове за потребе Коморе обављају стручна служба 
Коморе и стручне службе регионалних комора.</p>
<p>Стручна служба Коморе и стручне службе Регионалних 
комора:</p>
<p>1) обављају стручне, правне, финансијске, 
административно - техничке послове за потребе органа Коморе и за Комору у 
целини;</p>
<p>2) обављају остале послове у складу са овим статутом и 
општим актима Коморе.</p>
<p>Организација и рад стручне службе Коморе и стручних 
служби регионалних комора утврђују се Правилником о организацији и 
систематизацији стручне службе Коморе, који доноси Директор Коморе.</p>
<p>Запослени у стручној служби имају сва права и дужности 
утврђене Законом о раду, овим статутом и одлукама органа Коморе.</p>
<p>Радом стручне службе руководе генерални секретар 
Коморе и секретари регионалних комора.</p>
<p>Генерални Секретар Коморе је лице које има високу 
стручну спрему, запошљава се на основу конкурса и Закона о раду и за свој рад 
одговара директору Коморе.</p>
<p>Генерални Секретар Коморе и секретари комора чине 
колегијум Коморе, задужен за решавање стручних питања Коморе, на захтев 
Директора Коморе и Председника Регионалних комора.</p>
<p>Рад Колегијума организује и њим руководи генерални 
Секретар Коморе.</p>
<p>Извештај о раду Колегијум подноси директору Коморе.</p>
<p>Генерални секретар Коморе:</p>
<p>1) организује рад стручне службе;</p>
<p>2) пружа правну помоћ директору Коморе;</p>
<p>3) прати прописе и законе који су у вези са радом 
Коморе и здравственом делатношћу;</p>
<p>4) стара се о припреми седница органа Коморе и о 
извршењу одлука (и других послова) тих органа;</p>
<p>5) присуствује седницама Скупштине Коморе и Управног 
одбора, Надзорног одбора Коморе, Посебних одбора Коморе и свих других органа и 
тела у Комори;</p>
<p>6) обавља и друге послове које му се повере одлукама 
директора Коморе.</p>
<p>Секретар регионалне коморе:</p>
<p>1) организује рад стручне службе Регионалне коморе;</p>
<p>2) пружа правну помоћ председнику Регионалне коморе;</p>
<p>3) прати прописе и законе који су у вез са радом 
Коморе и здравственом делатношћу;</p>
<p>4) стара се о припреми седница органа регионалне 
коморе и о извршењу одлука тих органа;</p>
<p>5) присуствује седницама органа и тела регионалне 
коморе;</p>
<p>6) обавља и друге послове које му се повере одлукама 
председника Регионалне коморе и директора Коморе.</p>
<p>*Службени гласник РС, број 22/2012</p>
<p>Брисан је наслов X. ОПШТИ АКТИ КОМОРЕ (види члан 44. 
Измена и допуна Статута - 22/2012-33)</p>
<p>IX. ОПШТИ АКТИ КОМОРЕ</p>
<p>*Службени гласник РС, број 22/2012</p>
<p>Члан 57.</p>
<p>Општи акти Коморе су Статут, Кодекс медицинске етике, 
правилници, пословници и други општи акти.</p>
<p>Општи акти Коморе морају бити у сагласности са Уставом, 
законом и овим статутом.</p>
<p>Иницијативу за доношење или измену општих аката из става 1. 
овог члана може поднети сваки орган Коморе или Скупштина регионалне коморе. 
</p>
<p>Статут Коморе и други општи акти објављују се у гласилу 
Коморе. </p>
<p>Статут Коморе се објављује и у „Службеном гласнику 
Републике Србије”.</p>
<p>Статут и други општи акти мењају се или допуњују на начин 
одређен за њихово доношење. </p>
<p>Општи акти, осим Статута, из става 1. овог члана ступају на 
снагу даном доношења.</p>
<p>*Службени гласник РС, број 22/2012</p>
<p>Брисан је наслов XI. ФИНАНСИРАЊЕ КОМОРЕ (види члан 45. 
Измена и допуна Статута - 22/2012-33)</p>
<p>X. ФИНАНСИРАЊЕ КОМОРЕ</p>
<p>*Службени гласник РС, број 22/2012</p>
<p>Члан 58.</p>
<p>Средства за финансирање рада Коморе обезбеђују се:</p>
<p>1) од чланарине;</p>
<p>2) накнаде за упис у Именик Коморе;</p>
<p>3) накнаде за издавање и обнављање лиценце; </p>
<p>4) накнаде за издавање уверења и других докумената Коморе; 
</p>
<p>5) поклона и легата; </p>
<p>6) других извора средстава у складу са Законом и овим 
статутом. </p>
<p>Брисан је ранији члан 59. (види члан 46. Измена и допуна 
Статута - 22/2012-33)</p>
 <p>Члан 59.</p>
<p>Средства за обављање поверених послова и других 
послова и задатака Коморе воде се на рачуну Коморе и то тако да:</p>
<p>1) на основу Закона о коморама здравствених радника, 
Члан 33. став 4. и члана 58. тачка 3) овог статута, средства од накнаде за 
издавање и обнављање лиценце уплаћују се на рачун Коморе и то: 2/3 средстава на 
рачун Коморе, а 1/3 средстава на подрачуне регионалних комора, сразмерно броју 
својих чланова.</p>
<p>2) Средства из члана 58. став 1) тачка 6) овог статута 
уплаћују се на рачун Коморе.</p>
<p>3) Средства која се обезбеђују, за обављање поверених 
послова и других послова и задатака Коморе, из члана 58. став 1) тачка 1), тачка 
2) и тачка 4) уплаћују се на рачун Коморе и подрачуне регионалних комора, тако 
да се 1/3 средстава, из ових тачака, уплаћује на рачун Коморе, 2/3 средстава на 
подрачуне регионалних комора. Комора из наведених средстава подмирује накнаде 
трошкова члановима свих органа Коморе, накнаде трошкова штампања „Гласника ЛКС”, 
као и остале потребе.</p>
<p>4) легати и поклони из члана 58. став 1. тачка 5) овог 
статута воде се на посебном подрачуну Коморе.</p>
<p>Средства прибављена из легата или поклона не могу се 
користити за покривање трошкова рада Коморе сем ако их поклонодавац или легатар 
није за то наменио.</p>
<p>Наредбодавац за употребу средстава Коморе јесте 
директор Коморе, а изузетно лице које он овласти.</p>
<p>Наредбодавац за употребу средстава Регионалне коморе, 
по овлашћењу директора Коморе, је председник Регионалне коморе.</p>
<p>О стању средстава Коморе и средстава регионалних 
комора састављају се периодични обрачуни и завршни рачун за сваку календарску 
годину.</p>
<p>Регионалне коморе на посебним подрачунима воде 
средства из Фонда намењеног за узајамну помоћ члановима Коморе.</p>
<p>Формирање средстава и начин коришћења средстава из 
Фонда за узајамну помоћ члановима Коморе уређује се посебним правилником, који 
доноси Скупштина Коморе.</p>
<p>*Службени гласник РС, број 22/2012</p>
<p>Брисан је наслов XII. ЈАВНОСТ РАДА КОМОРЕ (види члан 47. 
Измена и допуна Статута - 22/2012-33)</p>
 <p>Члан 60.</p>
<p>Рад Коморе је јаван. </p>
<p>Јавност рада Коморе обезбеђује се јавношћу седница органа 
Коморе и других тела Коморе и скупова у Комори, издавањем информација о њиховом 
раду и сарадњом са средствима јавног информисања и другим средствима 
обавештавања.</p>
<p>Комора има своју презентацију на интернету.</p>
<p>Органи или тела Коморе могу искључити или ограничити 
јавност седнице или скупа, када то налаже Кодекс медицинске етике или када се 
разматрају документа или подаци поверљиве природе.</p>
<p>Комора редовно упознаје своје чланове са одлукама, 
ставовима и предлозима усвојеним на седницама органа и тела и другим скуповима у 
Комори путем гласила Коморе.</p>
<p>Комора је дужна да обавештава јавност о свим питањима 
из надлежности Коморе.</p>
<p>Комора је дужна да обавештава министарство надлежно за 
унутрашње послове, надлежне правосудне органе и министарство надлежно за послове 
здравља о дисциплинским поступцима који се воде против чланова коморе пред 
надлежним органима коморе, као и о поступцима издавања, обнављања или одузимања 
лиценце, ако се у тим поступцима установи да постоји сумња да је извршено 
кривично дело.</p>
<p>Комора је дужна да на захтев органа из претходног 
става овог члана достави потребне податке о чињеницама о којима има сазнање.</p>
<p>*Службени гласник РС, број 22/2012</p>
<p>Брисан је наслов XIII. ЗАШТИТА ПРАВА ЧЛАНОВА КОМОРЕ (види 
члан 48. Измена и допуна Статута - 22/2012-33)</p>
<p>XI. ЗАШТИТА ПРАВА ЧЛАНОВА КОМОРЕ</p>
<p>*Службени гласник РС, број 22/2012</p>
 <p>Члан 61.</p>
<p>Све одлуке и решења о остваривању права, обавеза и 
одговорности члана Коморе обавезно се, у писаном облику, достављају члану Коморе 
са поуком о правном леку.</p>
<p>Комора штити професионални интегритет и право на приватност 
својих чланова у оквиру позитивних прописа Републике Србије. </p>
<p>XII – ПРАВИЛА О УПИСУ И ВОЂЕЊУ ИМЕНИКА ЧЛАНОВА ЛЕКАРСКЕ 
КОМОРЕ СРБИЈЕ</p>
<p>*Службени гласник РС, број 22/2012</p>
<p>1. ОПШТЕ ОДРЕДБЕ</p>
<p>*Службени гласник РС, број 22/2012</p>
 <p>Члан 62.</p>
<p>Овим правилима уређује се упис доктора медицине у 
Лекарску комору Србије (у наставку текста: Комора), вођење и садржај Именика 
чланова Коморе и поступак издавања дозволе за самосталан рад (у даљем тексту: 
лиценца).</p>
<p>*Службени гласник РС, број 22/2012</p>
 <p>Члан 63.</p>
<p>Доктор медицине (у даљем тексту: лекар) постаје члан 
Коморе уписом у Именик Коморе.</p>
<p>*Службени гласник РС, број 22/2012</p>
 <p>Члан 64.</p>
<p>Лекар се може уписати у Именик Коморе као:</p>
<p>– лекар приправник без положеног државног испита 
(незапослен или на стажу),</p>
<p>– лекар са положеним државним испитом коме се издаје 
лиценца и то као:</p>
<p>– лекар опште медицине,</p>
<p>– лекар специјалиста,</p>
<p>– лекар субспецијалиста.</p>
<p>Комора води посебне евиденције лекара по следећим 
категоријама:</p>
<p>– незапослени лекари,</p>
<p>– лекари на стажу,</p>
<p>– лекари запослени у државној установи,</p>
<p>– лекари запослени у приватној установи,</p>
<p>– лекари оснивачи приватне установе,</p>
<p>– лекари на специјализацији.</p>
<p>Такође се води евиденција почасних чланова Коморе.</p>
<p>*Службени гласник РС, број 22/2012</p>
<p>2. УПИС У ИМЕНИК КОМОРЕ</p>
<p>*Службени гласник РС, број 22/2012</p>
 <p>Члан 65.</p>
<p>Упис се обавља на основу захтева лекара, који испуњава 
услове одређене Законом о здравственој заштити и овим правилником, у регионалној 
комори којој лекар припада на основу места сталног боравка.</p>
<p>За упис у Именик лекар је обавезaн да приложи:</p>
<p>1. Испуњен захтев за упис;</p>
<p>2. Испуњен евиденциони лист;</p>
<p>3. Документе као доказе о наводима из евиденционог 
листа;</p>
<p>4. Доказе о измиреним трошковима накнаде за упис у 
Именик и накнаде за издавање лиценце.</p>
<p>1. Евиденциони лист</p>
<p>У евиденциони лист лекар уписује следеће податке:</p>
<p>А) Лични подаци:</p>
<p>– име и презиме</p>
<p>– име једног од родитеља</p>
<p>– девојачко презиме</p>
<p>– ЈМБГ</p>
<p>– датум и место рођења</p>
<p>– адреса и телефон сталног боравка</p>
<p>– адреса електронске поште</p>
<p>– држављанство</p>
<p>– националност</p>
<p>Б) Подаци о запослењу:</p>
<p>– запослење: (1.незапослен, 2. на стажу, 3. запослен у 
државној установи, 4. запослен у приватној установи, 5. оснивач приватне 
установе)</p>
<p>– назив, адреса, телефон и мејл државне установе у 
којој лекар обавља редовну здравствену делатност или је на стажу</p>
<p>– назив, адреса, телефон и мејл приватне установе у 
којој лекар обавља редовну здравствену делатност или је на стажу</p>
<p>– назив, адреса, телефон и мејл државне установе у 
којој лекар допунски обавља своју здравствену делатност</p>
<p>– назив, адреса, телефон и мејл приватне установе у 
којој лекар допунски обавља своју здравствену делатност</p>
<p>Ц) Подаци о образовању, научном и наставном звању:</p>
<p>– место и датум дипломирања;</p>
<p>– датум полагања државног испита;</p>
<p>– грана специјализације и датум полагања;</p>
<p>– грана уже специјализације и датум полагања;</p>
<p>– додатно усавршавање: 1. на специјализацији 2. на 
ужој специјализацији;</p>
<p>– датум стицања примаријата;</p>
<p>– датум стицања академског звања магистра наука;</p>
<p>– датум стицања научног степена доктора медицинских 
наука;</p>
<p>– научно звање (научни сарадник, виши научни сарадник, 
научни саветник);</p>
<p>– наставно звање (асистент, доцент, ванредни професор, 
редовни професор);</p>
<p>– назив и година стицања сертификата о додатном 
образовању;</p>
<p>Д) Остали подаци:</p>
<p>– чланство у домаћим и иностраним лекарским удружењима</p>
<p>Лекар, оснивач приватне праксе, дужан је да додатно 
упише следеће податке:</p>
<p>Е) Подаци о приватној здравственој установи:</p>
<p>– назив под којим приватна пракса обавља здравствену 
делатност, утврђен у складу са решењем о упису у регистар код надлежног органа;</p>
<p>– делатност коју обавља на основу решења министарства 
надлежног за послове здравља о испуњености услова за почетак рада и обављање 
здравствене делатности;</p>
<p>– имена оснивача приватне праксе;</p>
<p>– датум почетка обављања здравствене делатности 
утврђен решењем о упису у регистар код надлежног органа.</p>
<p>Документи као докази о наводима из евиденционог листа</p>
<p>Лекар је обавезан да уз захтев за упис приложи следеће 
доказе о наводима из евиденционог листа:</p>
<p>– фотокопију личне карте;</p>
<p>– диплому или оверену фотокопију и фотокопију 
медицинског факултета.</p>
<p>Лекар, оснивач приватне праксе, дужан је додатно да 
приложи:</p>
<p>– решење или оверену фотокопију решења Министарства 
надлежног за послове здравља о испуњености услова у погледу кадрова, опреме, 
просторија и лекова за почетак рада и обављање послова здравствене делатности.</p>
<p>Докази о измиреним трошковима</p>
<p>Лекар је обавезан да приложи копију уплатнице о 
плаћеној накнади за упис у Именик Коморе и копију уплатнице о плаћеној накнади 
за издавање лиценце.</p>
<p>*Службени гласник РС, број 22/2012</p>
 <p>Члан 66.</p>
<p>О свакој промени података из члана 65. овог статута 
Члан Коморе дужан је да обавести регионалну комору у року од 30 дана од настанка 
промене.</p>
<p>*Службени гласник РС, број 22/2012</p>
 <p>Члан 67.</p>
<p>При упису у Комору лекару се додељује идентификациони 
број лекара.</p>
<p>Идентификациони број садржи шест цифара, при чему прва 
цифра означава број регионалне коморе у коју је лекар уписан, док преосталих пет 
цифара означавају редни број под којим је лекар уписан у Именик попуњен нулама 
до 5 цифара.</p>
<p>*Службени гласник РС, број 22/2012</p>
 <p>Члан 68.</p>
<p>Након уписа у Комору лекару се издаје чланска карта.</p>
<p>*Службени гласник РС, број 22/2012</p>
<p>3. ИЗДАВАЊЕ ЛИЦЕНЦЕ</p>
<p>*Службени гласник РС, број 22/2012</p>
 <p>Члан 69.</p>
<p>Поступак уписа у Именик чланова Коморе и издавање 
лиценце и органи надлежни за решавање по захтеву за упис у Именик чланова Коморе 
и издавање лиценце регулисани су одредбама чланова 13, 14, 15, 16. и 17. овог 
статута.</p>
<p>*Службени гласник РС, број 22/2012</p>
 <p>Члан 70.</p>
<p>Комора ће поништити решење о упису и лиценцу ако се 
накнадно утврди да за упис нису постојали прописани услови.</p>
<p>*Службени гласник РС, број 22/2012</p>
<p>4. ПРОМЕНА ЛИЦЕНЦНОГ ЛИСТА</p>
<p>*Службени гласник РС, број 22/2012</p>
 <p>Члан 71.</p>
<p>Лекар је обавезан да промени лиценцни лист ако унутар 
важења лиценце:</p>
<p>– промени име или презиме;</p>
<p>– заврши специјализацију или субспецијализацију;</p>
<p>– стекне звање примаријуса, доцента, магистра или 
доктора наука;</p>
<p>– промени место сталног боравка у други регион при 
чему добија нови број лиценце.</p>
<p>Лекар је дужан да у року од 30 дана од настанка 
промена поднесе захтев за промену лиценцног листа.</p>
<p>Лекар је обавезан да приложи документ као доказ о 
насталим променама и копију уплатнице о плаћеној накнади за промену лиценцног 
листа.</p>
<p>*Службени гласник РС, број 22/2012</p>
 <p>Члан 72.</p>
<p>Стручна служба РЛК у којој је лекар до тада био 
евидентиран, припрема, а председник те РЛК доноси Решење о брисању овог лекара 
из евиденције чланова ЛКС, која се води у тој РЛК.</p>
<p>Поред уручења једног примерка овог Решења именованом 
лекару, Стручна служба матичне РЛК доставља по један примерак овог решења 
Стручној служби РКЛ у чији регион се именовани лекар преселио, као и Стручној 
служби Лекарске коморе Србије – централна евиденција.</p>
<p>На основу примљеног Решења из претходног става овог 
члана, Стручна служба РКЛ у чији регион се именовани лекар преселио припрема, а 
председник ове РЛК доноси ново Решење о упису именованог лекара у евиденцију 
чланова ЛКС, која се води у тој РЛК и додељује му, овим решењем, нови 
Идентификациони број.</p>
<p>Поред уручења једног примерка новог Решења именованом 
лекару, Стручна служба нове РЛК доставља и један примерак овог решења Стручној 
служби ЛКС – централна евиденција.</p>
<p>По пријему Решења о брисању именованог лекара из 
евиденције чланова ЛКС, која се води у претходној РЛК и пријему новог Решења о 
упису именованог лекара у евиденцију чланова ЛКС, која се води у новој РЛК и 
којим му је додељен нови Идентификациони број, Стручна служба Лекарске коморе 
Србије припрема, а директор ЛКС доноси ново Решење о издавању Лиценце именованом 
лекару, са новим идентификационим бројем, односно новим бројем Лиценце, али 
старим датумом важности Лиценце, тј. Датумом важности старе лиценце.</p>
<p>Приликом преузимања Лиценце са новим идентификационим 
бројем, именовани лекар је дужан да, претходно, Стручној служби записнички преда 
Лиценцу са старим идентификационим бројем.</p>
<p>*Службени гласник РС, број 22/2012</p>
<p>5. ПРОМЕНА РЕГИОНАЛНЕ КОМОРЕ</p>
<p>*Службени гласник РС, број 22/2012</p>
 <p>Члан 73.</p>
<p>Уколико члан промени место сталног боравка при чему 
више не припада регионалној комори у коју је уписан, дужан је да се пријави у 
другу регионалну комору у року од 30 дана.</p>
<p>При томе је обавезан да достави:</p>
<p>– сву документацију по члану 65. овог статута;</p>
<p>– потврду о испису и о измиреним обавезама према 
регионалној комори у коју је претходно био уписан;</p>
<p>– потврду и доказе о стеченим бодовима на основу 
Правилника о континуираној едукацији;</p>
<p>– потврду о првостепеном поступку.</p>
<p>*Службени гласник РС, број 22/2012</p>
<p>6. ИСПИС ИЗ ИМЕНИКА КОМОРЕ</p>
<p>*Службени гласник РС, број 22/2012</p>
 <p>Члан 74.</p>
<p>Испис из Именика чланова Коморе врши се у случајевима 
када редовним члановима престаје чланство, а што је дефинисано чланом 21 овог 
статута.</p>
<p>*Службени гласник РС, број 22/2012</p>
 <p>Члан 75.</p>
<p>Решење о одузимању Лиценце доноси директор Коморе.</p>
<p>Решење о брисању из Именика Коморе доноси председник 
регионалне Коморе.</p>
<p>*Службени гласник РС, број 22/2012</p>
 <p>Члан 76.</p>
 <p>Члан Коморе којем је престало чланство, дужан је да у 
 року од 15 дана Комори преда чланску карту и лични печат.</p>
<p>У случају да их не преда у том року, решење о 
одузимању Лиценце и престанку чланства објављује се у гласилу Коморе.</p>
<p>Након одузимања Лиценце лекар не сме више обављати 
лекарску делатност.</p>
<p>*Службени гласник РС, број 22/2012</p>
<p>7. ВОЂЕЊЕ ИМЕНИКА КОМОРЕ</p>
<p>*Службени гласник РС, број 22/2012</p>
 <p>Члан 77.</p>
<p>Именик Коморе воде регионалне коморе, тако што се у 
свакој регији ажурирају подаци о лекарима који јој припадају.</p>
<p>Регионалне коморе дужне су да воде и евиденције 
изречених дисциплинских мера члановима Коморе.</p>
<p>Лекарска комора Србије на основу података из Именика 
регионалних комора води централну евиденцију чланова Лекарске коморе Србије.</p>
<p>*Службени гласник РС, број 22/2012</p>
 <p>Члан 78.</p>
<p>Уз евиденциони лист из члана 65. овог статута 
регионалне коморе воде и помоћне листове са осталим подацима о члановима.</p>
<p>Регионалне коморе дужне су да воде и евиденцију 
следећих података:</p>
<p>– подаци о упису и испису из Именика Коморе;</p>
<p>– подаци о издавању, продужавању и одузимању Лиценце;</p>
<p>– подаци о изреченим дисциплинским мерама члановима 
Коморе у првостепеном поступку;</p>
<p>– подаци о накнадама за упис у Именик и накнадама о 
месечној чланарини.</p>
<p>Комора је дужна да води и евиденцију следећих 
података:</p>
<p>– подаци о изреченим дисциплинским мерама члановима 
Коморе у другостепеном поступку;</p>
<p>– подаци о накнадама за издавање Лиценце.</p>
<p>*Службени гласник РС, број 22/2012</p>
<p>8. СИГУРНОСТ ПОДАТАКА</p>
<p>*Службени гласник РС, број 22/2012</p>
 <p>Члан 79.</p>
<p>Подаци из Именика могу се користити само за потребе 
Коморе и других тела одређених законом или уз одобрење Извршног одбора 
Регионалне коморе, односно Управног одбора Коморе.</p>
<p>Подаци од интереса за пацијенте могу бити јавно 
доступни уз сагласност лекара и уколико за њих постоје доказни документи.</p>
<p>*Службени гласник РС, број 22/2012</p>
 <p>Члан 80.</p>
<p>Надзорни одбор регионалне коморе надгледа начин 
прикупљања, обрађивања и коришћења података из Именика.</p>
<p>*Службени гласник РС, број 22/2012</p>
<p>XIII – ПРАВИЛА О ОБРАЗОВАЊУ И РАДУ ЕТИЧКОГ ОДБОРА ЛЕКАРСКЕ 
КОМОРЕ СРБИЈЕ</p>
<p>*Службени гласник РС, број 22/2012</p>
<p>1. ОПШТЕ ОДРЕДБЕ</p>
<p>*Службени гласник РС, број 22/2012</p>
 <p>Члан 81.</p>
<p>Овим правилима утврђују се поступак образовања, 
надлежности, као и правила поступка и начин рада на седницама Етичког одбора 
Лекарске коморе Србије.</p>
<p>Одредбе ових правила обавезне су за чланове Етичког 
одбора, као и за сва друга лица која учествују у раду овог одбора.</p>
<p>*Службени гласник РС, број 22/2012</p>
 <p>Члан 82.</p>
<p>Етички одбор, као орган Лекарске коморе Србије, има 
права и обавезе утврђена на основу закона, подзаконских акта, Статута и других 
општих аката Лекарске коморе Србије (у даљем тексту: Комора) као и одлука 
Скупштине Лекарске коморе Србије.</p>
<p>*Службени гласник РС, број 22/2012</p>
 <p>Члан 83.</p>
<p>Етички одбор у свом раду користи печат Лекарске коморе 
Србије.</p>
<p>*Службени гласник РС, број 22/2012</p>
<p>2. НАДЛЕЖНОСТ ЕТИЧКОГ ОДБОРА</p>
<p>*Службени гласник РС, број 22/2012</p>
 <p>Члан 84.</p>
<p>Етички одбор је стручно тело Лекарске коморе Србије, 
које прати и промовише начела професионалне етике при пружању и спровођењу 
здравствене заштите и у другим областима професионалног рада лекара.</p>
<p>Надлежности Етичког одбора ЛКС (у даљем тексту: Одбор) 
су:</p>
<p>1) разматрање етичких питања која се односе на 
обављање лекарске професије;</p>
<p>2) давање мишљења о раду чланова Коморе у складу са 
одредбама Кодекса професионалне етике ЛКС, и покреће дисциплинске поступке пред 
Судовима части ЛКС;</p>
<p>3) промовисање принципа професионалне етике ради 
успостављања етичког понашања чланова Коморе у обављању професије здравственог 
радника;</p>
<p>4) праћење, анализирање и давање мишљења о примени 
начела професионалне етике у превенцији, дијагностици, лечењу, рехабилитацији, 
истраживању, као и увођењу нових здравствених технологија;</p>
<p>5) давање препорука и ставова по појединим етичким 
питањима;</p>
<p>6) обављање и других послова у вези са применом и 
поштовањем Кодекса професионалне етике ЛКС.</p>
<p>*Службени гласник РС, број 22/2012</p>
 <p>Члан 85.</p>
<p>У вршењу своје функције Одбор је независан и своју 
надлежност обавља у складу са законом, Статутом ЛКС, Кодексом професионалне 
етике ЛКС, међународним начелима медицинске етике и овим правилима.</p>
<p>*Службени гласник РС, број 22/2012</p>
<p>3. ОРГАНИЗАЦИЈА ОДБОРА</p>
<p>*Службени гласник РС, број 22/2012</p>
 <p>Члан 86.</p>
<p>Етички одбор Лекарске коморе Србије се састоји од 15 
чланова, по 3 члана из сваке Регионалне лекарске коморе у саставу ЛКС.</p>
<p>Чланове Етичког одбора Лекарске коморе Србије бира и 
разрешава Скупштина Лекарске коморе Србије из редова чланства Коморе.</p>
<p>Такође, Скупштина Лекарске коморе Србије, из састава 
15 чланова Одбора, именује председника Одбора, а на предлог Етичког одбора.</p>
<p>Мандат председника и чланова Етичког одбора Лекарске 
коморе Србије траје четири године.</p>
<p>*Службени гласник РС, број 22/2012</p>
 <p>Члан 87.</p>
<p>Етички одбор Лекарске коморе Србије заузима ставове на 
својим седницама, простом већином гласова присутних чланова Етичког одбора 
Коморе.</p>
<p>Етички одбор Лекарске коморе Србије ради у седницама 
које су, у начелу јавне, уколико Етички одбор не одлучи другачије.</p>
<p>Седницу Одбора сазива и њом председава председник 
Одбора, а у случају спречености или одсуства председника Одбора, седницу сазива 
и њом председава Члан Одбора којег председник овласти за то.</p>
<p>Писани захтев за сазивање седнице Етичког одбора може 
поднети председнику Одбора и најмање 1/3 укупног броја чланова Одбора.</p>
<p>У случају из претходног става овог члана статута, 
председник Одбора је дужан да седницу сазове у року од осам дана од дана пријема 
писменог захтева из претходног става овог члана статута.</p>
<p>Уколико председник Етичког одбора одбије да сазове 
седницу на предлог најмање 1/3 укупног броја чланова Одбора или је не сазове у 
року од осам дана, седницу може да сазове и најмање 1/3 укупног броја чланова 
Етичког одбора и да одржи седницу уколико је укупно присутно најмање осам 
чланова Одбора.</p>
<p>Овако сазваном седницом председава најстарији присутни 
члан Одбора.</p>
<p>*Службени гласник РС, број 22/2012</p>
<p>4. РАД И ПОСТУПАК ПРЕД ОДБОРОМ</p>
<p>*Службени гласник РС, број 22/2012</p>
 <p>Члан 88.</p>
<p>Седнице Етичког одбора сазивају се писменим путем, 
односно електронском поштом, уз обавештавање позваних чланова о дану, часу и 
месту одражавања седнице, као и предлогу дневног реда.</p>
<p>Предметни позив се обавезно доставља члановима Одбора, 
најмање 8 дана пре одржавања седнице, у ком року се и материјал са дневним редом 
доставља свим члановима Одбора поштом или путем електронске поште.</p>
<p>У изузетним случајевима седница се може сазвати у 
краћем року од рока дефинисаног претходним ставом овог члана.</p>
<p>*Службени гласник РС, број 22/2012</p>
 <p>Члан 89.</p>
<p>Етички одбор Лекарске коморе Србије може пуноважно да 
заседа и дискутује, ако је на седници присутно најмање осам његових чланова.</p>
<p>*Службени гласник РС, број 22/2012</p>
 <p>Члан 90.</p>
<p>Седницом Етичког одбора председава и њеним радом 
руководи председник Етичког одбора, а уколико је председник одсутан, седницу 
отвара и њом председава члан Етичког одбора, којег је председник овластио у 
складу са одредбом из члана 87. став 3. овог статута, односно најстарији 
присутни члан Одбора у случају када сеницу сазове најмање 1/3 укупног броја 
чланова Етичког одбора, у смислу одредбе из члана 87. став 7. овог статута.</p>
<p>*Службени гласник РС, број 22/2012</p>
 <p>Члан 91.</p>
<p>Поступак пред Етичким одбором покреће се писменим 
захтевом или по сопственој иницијативи чланова Одбора.</p>
<p>Анонимни захтеви се не разматрају.</p>
<p>*Службени гласник РС, број 22/2012</p>
 <p>Члан 92.</p>
<p>Уколико се о одређеном питању пред Одбором расправља 
по писменом захтеву, документација која се подноси уз захтев мора да садржи све 
доказе који су потребни да би се он могао разматрати.</p>
<p>Ако је захтев неразумљив или не садржи доказе, на које 
се подносилац позива, Одбор ће позвати подносиоца захтева да исти допуни односно 
исправи у року који одреди Одбор.</p>
<p>Ако подносилац захтева не поступи по позиву Одбора 
исти се неће разматрати.</p>
<p>*Службени гласник РС, број 22/2012</p>
 <p>Члан 93.</p>
<p>На основу комплетног или допунски комплетираног 
захтева Етички одбор Лекарске коморе Србије спроводи разматрање и дискусију.</p>
<p>Уколико Одбор оцени да је то потребно, подносилац 
захтева ће бити позван на седницу Одбора, ради непосредног објашњења члановима 
Одбора око навода из захтева.</p>
<p>Евентуални сведоци могу бити позвани на разговор са 
члановима Одбора, ако је то у интересу дискусије и заузимања ставова Одбора по 
предметном захтеву.</p>
<p>Ако Одбор оцени да је то потребно, у предметној 
дискусији се могу ангажовати и експерти из појединих области.</p>
<p>*Службени гласник РС, број 22/2012</p>
 <p>Члан 94.</p>
<p>О свим наведеним активностима Одбора води се записник.</p>
<p>Записник води секретар Лекарске коморе Србије, односно 
лице које он одреди и записник обавезно садржи:</p>
<p>1) Назив предмета о којем се дискутује;</p>
<p>2) Време и место заседања Етичког одбора;</p>
<p>3) Имена присутних и одсутних чланова Одбора;</p>
<p>4) Имена других лица која присуствују седници Одбора;</p>
<p>5) Имена лица која учествују у дискусији пред Етичким 
одбором;</p>
<p>6) Кратак садржај дискусије и донете закључке;</p>
<p>7) Утврђене предлоге о питањима о којима је дискусија 
вођена;</p>
<p>8) Потпис председника Одбора, односно другог члана 
Одбора који председавао предметном седницом, као и лица које је водило записник.</p>
<p>Став, односно мишљење Етичког одбора, по завршеној 
дискусији биће достављен надлежним органима Коморе и подносиоцу захтева, а по 
процени Етичког одбора Лекарске коморе Србије, и свим другим заинтересованим 
субјектима за предметно етичко питање.</p>
<p>*Службени гласник РС, број 22/2012</p>
 <p>Члан 95.</p>
<p>Уколико са седнице Етичког одбора Лекарске коморе 
Србије изостану странке које су уредно позване, Одбор ће одржати седницу у 
одсуству уредно позваних странака.</p>
<p>*Службени гласник РС, број 22/2012</p>
 <p>Члан 96.</p>
<p>У току дискусије пред Етичким одбором Лекарске коморе 
Србије, председник Етичког одбора, односно председавајући тој седници, води 
дискусију и даје и одузима реч члановима Одбора присутним странкама и 
експертима.</p>
<p>Чланови Етичког одбора Лекарске коморе Србије не могу, 
ван седница овог Одбора, износити своје личне ставове о темама о којима Етички 
одбор дискутује.</p>
<p>*Службени гласник РС, број 22/2012</p>
 <p>Члан 97.</p>
<p>Након окончања дискусије чланова Етичког одбора и 
присутних лица на седници, председавајући седнице констатује да је дискусија о 
тој теми пред Етичким одбором закључена и спроводи процедуру гласања 
акламацијом, уколико је то потребно.</p>
<p>*Службени гласник РС, број 22/2012</p>
 <p>Члан 98.</p>
<p>Након закључене дискусије пред Етичким одбором, Етички 
одбор формулише свој став и доноси мишљење у складу са одредбом из члана 87. 
став 1. овог статута.</p>
<p>Процедури коначног формулисања става и дефинисању 
мишљења Одбора и гласању присуствују само чланови Одбора и лице које води 
записник.</p>
<p>*Службени гласник РС, број 22/2012</p>
 <p>Члан 99.</p>
<p>На основу заузетог става из претходног члана овог 
статута, Етички одбор Лекарске коморе Србије може да предлаже органу Коморе, 
надлежном за даље поступање, одређене мере или да констатује да код одређене, 
предметне ситуације нема повреда етичких начела.</p>
<p>*Службени гласник РС, број 22/2012</p>
<p>5. ОСТАЛЕ ОДРЕДБЕ</p>
<p>*Службени гласник РС, број 22/2012</p>
 <p>Члан 100.</p>
<p>На писмени захтев председника Етичког одбора, Управни 
одбор Лекарске коморе Србије или други одбор Лекарске коморе Србије, може да 
закаже заједничку седницу Етичког одбора и тог органа, у случајевима када су на 
дневном реду ових одбора, као и Етичког одбора, на дневном реду иста питања.</p>
<p>*Службени гласник РС, број 22/2012</p>
 <p>Члан 101.</p>
<p>Директор Лекарске коморе Србије обезбеђује техничку, 
стручну и административну помоћ као и друге услове неопходне за успешан рад 
Етичког одбора Лекарске коморе Србије.</p>
<p>*Службени гласник РС, број 22/2012</p>
 <p>Члан 102.</p>
<p>О правилној примени ових Правила стара се председник 
Етичког одбора Лекарске коморе Србије.</p>
<p>*Службени гласник РС, број 22/2012</p>
<p>XIV – ПРАВИЛА О ПОСТУПКУ КАНДИДОВАЊА, НАЧИНУ ИЗБОРА И 
ОПОЗИВА ЧЛАНОВА СКУПШТИНЕ И ДРУГИХ ОРГАНА ЛЕКАРСКЕ КОМОРЕ СРБИЈЕ И ЧЛАНОВА 
СКУПШТИНЕ И ДРУГИХ ОРГАНА РЕГИОНАЛНИХ ЛЕКАРСКИХ КОМОРА У ЊЕНОМ САСТАВУ</p>
<p>*Службени гласник РС, број 22/2012</p>
<p>1. ОСНОВНЕ ОДРЕДБЕ</p>
<p>*Службени гласник РС, број 22/2012</p>
 <p>Члан 103.</p>
<p>Овим правилима регулише се поступак кандидовања, начин 
избора и опозива чланова (делегата) Скупштине и других органа Лекарске коморе 
Србије и чланова Скупштина Регионалних лекарских комора и других органа 
Регионалних лекарских комора.</p>
<p>*Службени гласник РС, број 22/2012</p>
 <p>Члан 104.</p>
<p>Органи Лекарске коморе Србије су: Скупштина, Управни 
одбор, директор, Етички одбор, посебни одбори, Врховни суд части, Надзорни одбор 
и Комисија за посредовање.</p>
<p>Органи Регионалних лекарских комора су: Скупштина, 
Извршни одбор, Председник, посебни одбори, Надзорни одбор, Суд части првог 
степена и Комисија за посредовање.</p>
<p>*Службени гласник РС, број 22/2012</p>
 <p>Члан 105.</p>
<p>Избори у Лекарској комори Србије (у даљем тексту: ЛКС) 
и регионалним лекарским коморама (у даљем тексту: РЛК) спроводе се по 
непосредном и посредном принципу гласања.</p>
<p>Непосредно гласање спроводи се по територијалном 
принципу, по изборним јединицама формираним у управним окрузима регионалних 
лекарских комора и изборним јединицама формираним у градовима седиштима 
регионалних лекарских комора, а за избор чланова Скупштине ЛКС и за избор 
чланова скупштина регионалних лекарских комора.</p>
<p>Изборне јединице могу се формирати од једне или више 
општина.</p>
<p>На непосредним изборима учествују сви чланови ЛКС-а 
уписани у Именик Лекарске коморе Србије.</p>
<p>Посредним гласањем Скупштина ЛКС-а бира органе Коморе, 
прописане Статутом ЛКС, а скупштине РЛК посредним гласањем бирају органе 
регионалних лекарских комора, прописане Статутом ЛКС.</p>
<p>*Службени гласник РС, број 22/2012</p>
<p>2. ОРГАНИ И СПРОВОЂЕЊЕ ИЗБОРА</p>
<p>*Службени гласник РС, број 22/2012</p>
 <p>Члан 106.</p>
<p>Органи за спровођење избора за чланове Скупштине ЛКС и 
чланове скупштина РЛК су: Централна изборна комисија Лекарске коморе Србије, 
изборне комисије регионалних лекарских комора, и бирачки одбори изборних 
јединица.</p>
<p>Органи за спровођење избора за чланове органа ЛКС и 
РЛК, који бирају делегати Скупштине ЛКС и Скупштина РЛК, су Комисија за избор и 
именовање Скупштине Лекарске коморе Србије и Комисије за избор и именовање 
скупштина Регионалних лекарских комора.</p>
<p>Централна изборна комисија ЛКС, изборне комисије 
регионалних лекарских комора и бирачки одбори изборних јединица спроводе 
непосредне изборе за чланове Скупштине ЛКС и чланове скупштина РЛК.</p>
<p>Чланови изборних комисија не могу се кандидовати за 
чланове Скупштине ЛКС и чланове скупштина РЛК.</p>
<p>Комисије за избор и именовање спроводе изборе органа 
које бира Скупштина ЛКС и скупштине РЛК.</p>
<p>*Службени гласник РС, број 22/2012</p>
 <p>Члан 107.</p>
<p>Све радње око припреме и спровођења избора обавља 
Централна изборна комисија Лекарске коморе Србије у сарадњи са изборним 
комисијама регионалних лекарских комора.</p>
<p>Централна изборна комисија:</p>
<p>1) стара се о спровођењу непосредних избора у складу 
са Законом о коморама здравствених радника, Статутом ЛКС, (Правилима о поступку 
кандидовања, начину избора и опозива чланова Скупштине и других органа Лекарске 
коморе Србије и чланова скупштина и других органа регионалних лекарских комора у 
њеном саставу) и актима ЛКС који регулишу ову материју;</p>
<p>2) организује техничке припреме за изборе;</p>
<p>3) прати примену аката побројаних у тачки 1) и даје 
објашњења;</p>
<p>4) утврђује јединствене стандарде за изборни 
материјал;</p>
<p>5) прописује обрасце и правила и утврђује рокове за 
спровођење изборних радњи прописаних овим правилима;</p>
<p>6) одређује и оглашава број и адресу бирачких места;</p>
<p>7) образује бирачке одборе и именује председнике и 
чланове бирачких одбора и њихове заменике, на предлог Извршног одбора РЛК;</p>
<p>8) утврђује број гласачких листића за бирачка места, 
оверава их и заједно са овереним изводом из бирачког списка, записнички предаје 
Изборним комисијама регионалних лекарских комора;</p>
<p>9) одређује изборне акте који јој се достављају;</p>
<p>10) утврђује да ли су изборна листа, односно предлог 
кандидата састављени и поднети у складу са Правилима и проглашава изборну листу, 
односно листу кандидата, или решењем одбија проглашење изборне листе односно 
кандидата;</p>
<p>11) доноси решење о проглашењу збирне изборне листе, 
односно решење о утврђивању листе кандидата;</p>
<p>12) доноси решење о проглашењу укупног броја бирача 
уписаних у бирачки списак;</p>
<p>13) одређује начин чувања и руковања изборним 
материјалом;</p>
<p>14) утврђује и објављује резултате избора;</p>
<p>15) издаје уверење о избору делегата;</p>
<p>16) подноси извештај Скупштини Лекарске коморе Србије 
о спроведеним изборима;</p>
<p>17) решава о приговорима на решења Изборних комисија 
регионалних лекарских комора, и њена одлука је коначна;</p>
<p>18) даје мишљења и обавештења у вези са применом 
прописа о непосредним изборима у Лекарској комори Србије;</p>
<p>19) доноси Роковник за вршење изборних радњи у 
поступку спровођења избора, који је обавезан документ за спровођење избора и као 
такав роковима обавезује све учеснике у изборном процесу;</p>
<p>20) врши обуку свих председника и заменика бирачких 
одбора и Изборних комисија регионалних лекарских комора.</p>
<p>21) врши и друге послове у складу са овим правилима;</p>
<p>22) доноси Пословник о свом раду.</p>
<p>*Службени гласник РС, број 22/2012</p>
 <p>Члан 108.</p>
<p>Централна изборна комисија има 13 чланова које бира 
Скупштина Лекарске коморе Србије са мандатом од пет година.</p>
<p>По једног члана члана Централне изборне комисије 
Скупштини Коморе предлажу Скупштине регионалних лекарских комора.</p>
<p>Остале чланове Централне изборне комисије, до броја 
13, Скупштини Коморе предлажу директор Коморе и Управни одбор ЛКС заједно на 
седници Управног одбора, од којих су најмање три дипломирани правници. </p>
<p>Председника и заменика председника Централне изборне 
комисије бира Скупштина ЛКС већином присутних чланова Скупштине ЛКС.</p>
<p>Рад Централне изборне комисије регулише се Пословником 
о раду Централне изборне комисије Лекарске коморе Србије који доносе чланови 
Комисије на конститутивној седници овог органа.</p>
<p>Централна изборна комисија доноси одлуке већином 
гласова од укупног броја чланова.</p>
<p>*Службени гласник РС, број 22/2012</p>
 <p>Члан 109.</p>
<p>Изборне комисије регионалних лекарских комора:</p>
<p>1) обавештавају чланство са своје територије о 
условима и роковима изборних радњи;</p>
<p>2) доносе Пословник о раду;</p>
<p>3) врше записничку предају изборног материјала 
бирачким одборима са своје територије;</p>
<p>4) врше записнички пријем изборног материјала после 
гласања од бирачких одбора са своје територије, и утврђују резултате гласања 
које у посебним записницима достављају Централној изборној комисији;</p>
<p>5) решавају по приговорима на рад бирачких одбора;</p>
<p>6) координирају рад бирачких одбора са своје 
територије у сарадњи са Централном изборном комисијом;</p>
<p>7) врши и друге послове у складу са овим правилима и 
одлукама Централне изборне комисије.</p>
<p>*Службени гласник РС, број 22/2012</p>
 <p>Члан 110.</p>
<p>Изборне комисије регионалних лекарских комора имају по 
седам чланова које бирају скупштине регионалних лекарских комора на предлог 
извршних одбора регионалних лекарских комора, са мандатом од 5 година.</p>
<p>Најмање један члан изборне комисије регионалних 
лекарских комора мора бити дипломирани правник.</p>
<p>Председника и заменика председника Изборне комисије 
регионалне коморе бира скупштина регионалне коморе већином присутног броја 
чланова скупштине.</p>
<p>Рад изборне комисије регионалне лекарске коморе 
регулише се Пословником о раду изборне комисије регионалне лекарске коморе који 
доносе чланови Комисије на конститутивној седници овог органа.</p>
<p>Изборна комисија регионалне коморе доноси одлуке 
већином гласова од укупног броја чланова.</p>
<p>*Службени гласник РС, број 22/2012</p>
 <p>Члан 111.</p>
<p>Изборе у изборним јединицама формираним по управним 
окрузима градовима или територији једне или више општина, спроводе бирачки 
одбори.</p>
<p>Сваки бирачки одбор чине председник, заменик 
председника и један до три члана.</p>
<p>Централна изборна комисија доноси решење о именовању 
чланова бирачког одбора најкасније 10 дана пре одржавања избора.</p>
<p>Замену члана бирачког одбора врши Централна изборна 
комисија на захтев самог члана, или образложени захтев кандидата којим се 
утврђује да је члан бирачког одбора у првом степену сродства са кандидатом за 
кога се гласа у тој изборној јединици.</p>
<p>Бирачки одбор спроводи изборе у изборној јединици на 
основу Правила о раду бирачког одбора који доноси Централна изборна комисија.</p>
<p>*Службени гласник РС, број 22/2012</p>
 <p>Члан 112.</p>
<p>Гласање на непосредним изборима у Лекарској комори 
Србије обавља се у изборним јединицама одређеним по управним окрузима, града или 
територији једне или више општина који сачињавају регионалну лекарску комору, на 
бирачким местима која ће одредити Централна изборна комисија, најкасније 20 дана 
пре датума одржавања избора.</p>
<p>Бирачко место одређује се за гласање највише 2.500, а 
најмање 300 бирача.</p>
<p>Бирачка места се организују у административним 
центрима јединица локалне самоуправе, или у седишту подручне канцеларије 
регионалне лекарске коморе, или у седишту регионалне лекарске коморе или у 
седишту Лекарске коморе Србије, или на осталим погодним местима за спровођење 
избора према одлуци Централне изборне комисије.</p>
<p>Изузетно, бирачко место може се одредити и за гласање 
мање од 300 бирача за бирачка места на подручју РЛК Косова и Метохије, за 
бирачка места на којима гласају чланови Коморе из приватне праксе или ако би, 
због просторне удаљености или неповољног географског положаја, бирачима тог 
места гласање на другом бирачком месту било знатно отежано.</p>
<p>За свако бирачко место одређује се: број бирачког 
места, назив бирачког места, адреса бирачког места и подручје са којег гласају 
бирачи на том бирачком месту.</p>
<p>За чланове Коморе из РЛК Косова и Метохије може се 
одредити издвојено бирачко место у седишту друге РЛК.</p>
<p>*Службени гласник РС, број 22/2012</p>
 <p>Члан 113.</p>
<p>Секретари регионалних лекарских комора доносе решење о 
закључењу извода из бирачког списка чланова Лекарске коморе Србије уписаних у 
Именик ЛКС, који се води у регионалној лекарској комори 15 дана пре датума 
одржавања избора, и наведена решења достављају Централној изборној комисији на 
усвајање.</p>
<p>Централна изборна комисија на основу достављених 
решења, у року од 48 часова од достављања, доноси одуку о закључењу бирачког 
списка, као и извода из бирачког списка по изборним јединицама и бирачким 
местима.</p>
<p>Централна изборна комисија на основу закљученог 
бирачког списка, доноси решење о укупном броју бирача који учествују на 
изборима, као и о броју бирача по изборним јединицама и бирачким местима.</p>
<p>Извод из бирачког списка оверава се тако што се на 
последњој страни сваке свеске бирачког списка наводе подаци из решења о 
закључењу бирачког списка, а посебно број страна свеске бирачког списка, број 
уписаних бирача, датум закључења бирачког списка, потпис овлашћеног лица и печат 
Лекарске коморе Србије.</p>
<p>*Службени гласник РС, број 22/2012</p>
 <p>Члан 114.</p>
<p>После закључења бирачког списка, Централна изборна комисија 
ће извршити упис промена у изводе из бирачког списка на основу одлуке надлежног 
основног суда које прими најкасније 72 часа пре датума одржавања избора.</p>
<p>Упис промена у извод из бирачког списка уноси се, 
почев од редног броја 1, на крају извода из бирачког списка, на посебној страни 
под називом: „Накнадне промене”.</p>
<p>После уписа накнадних промена у изводе из бирачког 
списка, Централна изборна комисија утврђује коначан број бирача и објављује га 
на сајту Лекарске коморе Србије.</p>
<p>*Службени гласник РС, број 22/2012</p>
 <p>Члан 115.</p>
<p>Чланови Комисије за избор и именовање бирају се на 
првој конститутивној седници сваког новог сазива Скупштине Лекарске коморе 
Србије, односно скупштине регионалне лекарске коморе из редова чланова Скупштине 
ЛКС, односно РЛК .</p>
<p>Чланове Комисије за избор и именовање бира Скупштина 
Коморе, односно скупштина РЛК на предлог делегата скупштине.</p>
<p>Комисија има пет чланова чији је мандат четири године.</p>
<p>Председника Комисије и осталих четири члана бира 
Скупштина Лекарске коморе Србије, односно скупштина РЛК већином од укупног броја 
делегата.</p>
<p>Комисија за избор и именовање у складу са Статутом, 
односно овим Правилима, припрема и спроводи изборе за све органе које бира 
Скупштина Лекарске коморе Србије, односно скупштина регионалне лекарске коморе.</p>
<p>Рад Комисије за избор и именовање регулише се 
Пословником о раду Комисије за избор и именовање Лекарске коморе Србије и 
регионалних лекарских комора који доносе чланови Комисије на конститутивној 
седници овог органа.</p>
<p>Комисија за избор и именовање одлуке доноси већином 
гласова од укупног броја чланова.</p>
<p>*Службени гласник РС, број 22/2012</p>
<p>3. ИЗБОР ЧЛАНОВА СКУПШТИНЕ ЛЕКАРСКЕ КОМОРЕ СРБИЈЕ И ЧЛАНОВА 
СКУПШТИНА РЕГИОНАЛНИХ ЛЕКАРСКИХ КОМОРА</p>
<p>*Службени гласник РС, број 22/2012</p>
<p>A. Опште напомене</p>
<p>*Службени гласник РС, број 22/2012</p>
 <p>Члан 116.</p>
<p>Изборе за Скупштину Лекарске коморе Србије и скупштине 
регионалних лекарских комора расписује председник претходног сазива Скупштине, 
најмање 45 дана пре истека мандата претходног сазива.</p>
<p>Након доношења одлуке Скупштине ЛКС о избору Централне 
изборне комисије и одлуке о избору изборних комисија регионалних лекарских 
комора , као и доношењу одлуке о расписивању избора за чланове Скупштине и 
других органа ЛКС за које су избори расписани, као и чланова скупштине и других 
органа регионалних лекарских комора, за које су избори расписани, Скупштина ЛКС 
и скупштине РЛК настављају са радом у обиму потребном за рад Коморе.</p>
<p>Након расписивања избора, из претходног става овог 
члана, директор Коморе, помоћници директора, Управни одбор, Надзорни одбор 
Коморе, Посебни одбори Коморе настављају са радом у обиму потребном за рад 
Коморе, а до момента конституисања нових органа, у новом сазиву Скупштине Коморе 
и примопредаје дужности.</p>
<p>Након расписивања избора, из става 2. овог члана, 
председник РЛК и два потпредседника, извршни одбор, надзорни одбор РЛК, посебни 
одбори РЛК настављају са радом у обиму потребном за функционисање и рад РЛК, а 
до момента конституисања нових органа, у новом сазиву скупштине РЛК и 
примопредаје дужности.</p>
<p>У одлуци о расписивању избора председник Скупштине 
дужан је да наведе тачан датум одржавања избора као и датум почетка изборних 
радњи.</p>
<p>Првог дана после одређеног датума почетка изборних 
радњи одржава се седница Централне изборне комисије.</p>
<p>Расписани избори не могу бити одржани пре истека 30 
дана од дана расписивања.</p>
<p>*Службени гласник РС, број 22/2012</p>
 <p>Члан 117.</p>
<p>Све радње око припреме и спровођења избора обавља 
Централна изборна комисија Лекарске коморе Србије у сарадњи са изборним 
комисијама регионалних лекарских комора.</p>
<p>*Службени гласник РС, број 22/2012</p>
 <p>Члан 118.</p>
<p>Сви доктори медицине, чланови Коморе уписани у Именик 
ЛКС, бирају своје представнике на територији регионалне Коморе на основу места 
пребивалишта, у изборним јединицама управних округа, градова и општина од којих 
се састоји регионална лекарска комора у чији су именик уписани.</p>
<p>У посебном акту који усваја Скупштина, а који чини 
саставни део ових Правила наводи се:</p>
<p>1) територија коју обухвата изборна јединица;</p>
<p>2) број чланова Коморе уписаних у именик који гласају 
на тој изборној јединици (коначан број утврђује Централна изборна јединица 
својим решењем);</p>
<p>3) број делегата Скупштине који се бира се изборне 
јединице у Скупштину ЛКС односно скупштину РЛК.</p>
<p>Изборне јединице по управним окрузима, градовима и 
општинама предлажу скупштине регионалних лекарских комора а усваја Скупштина 
Лекарске коморе Србије у посебном акту који је саставни део ових правила.</p>
<p>*Службени гласник РС, број 22/2012</p>
 <p>Члан 119.</p>
<p>У свакој изборној јединици бира се један или више 
чланова Скупштине Лекарске коморе Србије и један или више чланова скупштине 
регионалне лекарске коморе, уз поштовање принципа дефинисаних Статутом Коморе.</p>
<p>Делегати Скупштине ЛКС се бирају по принципу да се на 
300 уписаних чланова Коморе из државних здравствених установа бира један делегат 
Скупштине ЛКС.</p>
<p>Делегати Скупштине ЛКС из приватне праксе бирају се по 
принципу да се на 100 уписаних чланова Коморе из приватне праксе бира један 
делегат Скупштине ЛКС.</p>
<p>Делегати Скупштине ЛКС из региона Косова и Метохије 
бирају се по принципу да се на 70 уписаних чланова Коморе из региона Косова и 
Метохије бира један делегат Скупштине ЛКС и из државних здравствених установа и 
из приватне праксе.</p>
<p>Скупштину регионалне коморе чине изабрани делегати 
Скупштине Коморе са територије регионалне коморе, уз изабране делегате скупштине 
регионалне коморе изабраних по принципу један делегат на 200 уписаних чланова 
Коморе, из државних здравствених установа, а са територије регионалне коморе, и 
по принципу један делегат на 100 уписаних чланова Коморе, из приватне праксе, а 
са територије регионалне коморе.</p>
<p>Скупштину регионалне коморе Косова и Метохије чине 
изабрани делегати Скупштине Коморе са територије регионалне коморе Косова и 
Метохије, а уз изабране делегате скупштине регионалне коморе, изабраних по 
принципу један делегат на 20 уписаних чланова Коморе из региона Косова и 
Метохије, и из државних здравствених установа и из приватне праксе.</p>
<p>*Службени гласник РС, број 22/2012</p>
<p>Б. Поступак кандидовања</p>
<p>*Службени гласник РС, број 22/2012</p>
 <p>Члан 120.</p>
<p>За члана Скупштине Коморе и скупштине регионалне 
коморе може бити предложен и биран сваки редован Члан Коморе уписан у Именик 
Коморе.</p>
<p>Кандидата за члана Скупштине Коморе или скупштине 
регионалне коморе може предложити сваки редован члан Коморе уписан у Именик 
Коморе, а који се води у евиденцији регионалне коморе у којој се Члан кандидује, 
с тим да има пребивалиште на територији изборне јединице у којој се кандидат за 
члана Скупштине кандидује.</p>
<p>Редован Члан Коморе уписан у Именик може својим 
потписом подржати само онолико кандидата колико се бира на тој Изборној јединици 
за Скупштину РЛК и за скупштину ЛКС.</p>
<p>Редован Члан Коморе уписан у Именик може бити кандидат 
само на тој изборној јединици, оној у коме се налази његово пребивалиште.</p>
<p>*Службени гласник РС, број 22/2012</p>
 <p>Члан 121.</p>
<p>Свака кандидатура за члана Скупштине Лекарске коморе 
Србије из државних здравствених установа мора бити подржана потписима најмање 20 
чланова регионалне лекарске коморе и са изборне јединице на чијој територији 
кандидат има пребивалиште.</p>
<p>Свака кандидатура за члана Скупштине Лекарске коморе 
Србије из приватне праксе и са територије Косова и Метохије мора бити подржана 
потписима најмање 10 чланова регионалне лекарске коморе и са изборне јединице на 
чијој територији кандидат има пребивалиште.</p>
<p>Свака кандидатура за члана скупштине регионалне 
лекарске коморе мора бити подржана потписима најмање 10 чланова регионалне 
лекарске коморе и са изборне јединице на чијој територији кандидат има 
пребивалиште, изузев кандидатуре за члана скупштине РЛК Косова и Метохије која 
мора бити подржана потписима најмање пет чланова РЛК Косова и Метохије, са 
изборне јединице на чијој територији кандидат има пребивалиште.</p>
<p>Свака кандидатура за члана Скупштине ЛКС и за члана 
РЛК из државних здравствених установа мора бити подржана потписима чланова из 
државних здравствених установа, а кандидатура за члана Скупштине ЛКС и члана 
скупштине РЛК из приватне праксе мора бити подржана потписима чланова из 
приватне праксе.</p>
<p>Стручна служба регионалне Коморе у року од 10 дана од 
дана расписивања избора, обавештава све чланове Коморе са своје територије да се 
писаним путем образложене кандидатуре достављају Изборној комисији регионалне 
лекарске коморе.</p>
<p>Изборна комисија регионалне лекарске коморе доставља 
приспеле кандидатуре на проглашење Централној изборној комисији у року од 48 
сати.</p>
<p>Централна изборна комисија дужна је да у року од 48 
сати од пријема кандидатура донесе одлуку или закључак.</p>
<p>Кандидатуре се подносе најкасније 20 дана пре 
одржавања избора.</p>
<p>*Службени гласник РС, број 22/2012</p>
 <p>Члан 122.</p>
<p>Кандидатура обавезно садржи:</p>
<p>1) име и презиме кандидата;</p>
<p>2) ЈМБГ кандидата;</p>
<p>3) пребивалиште кандидата;</p>
<p>4) потврду или решење да је уписан у Именик Коморе 
издату од стране регионалне лекарске коморе;</p>
<p>5) прикупљен прописани број потписа на обрасцу чланова 
Коморе који подржавају кандидатуру;</p>
<p>6) изјаву кандидата на прописаном обрасцу да подноси 
кандидатуру за делегата Скупштине.</p>
<p>*Службени гласник РС, број 22/2012</p>
 <p>Члан 123.</p>
<p>Ако кандидатура садржи недостатке за проглашење, 
Централна изборна комисија закључком налаже подносиоцу кандидатуре да у року од 
48 часова од часа достављања закључка отклони недостатке. Против закључка није 
дозвољен приговор ни жалба.</p>
<p>Ако подносилац кандидатуре не отклони недостатке у 
року из става 1) овог члана, Централна изборна комисија решењем одбија 
проглашење кандидатуре.</p>
<p>*Службени гласник РС, број 22/2012</p>
 <p>Члан 124.</p>
<p>Сваки бирач (на изборној јединици кандидата чија је 
кандидатура одбијена), кандидат за делегата, може да поднесе Централној изборној 
комисији приговор на решење којим је одбијено проглашење кандидатуре, у року од 
24 часа од када је кандидат примио решење.</p>
<p>Централна изборна комисија доноси решење по приговору 
у року од 48 часова од пријема приговора и доставља га подносиоцу приговора.</p>
<p>На решење Централне изборне комисије које је донесено 
по приговору, подносилац приговора може изјавити жалбу суду у року од 24 сата од 
доношења решења, преко Централне изборне комисије.</p>
<p>Одлука која је донесена у поступку по жалби је 
правоснажна и против ње се не може поднети захтев за ванредно преиспитивање 
судске одлуке, нити захтев за понављање поступка који су предвиђени Законом о 
управним споровима.</p>
<p>*Службени гласник РС, број 22/2012</p>
 <p>Члан 125.</p>
<p>Централна изборна комисија, по завршеном поступку 
кандидовања, утврђује коначне листе кандидата по изборним јединицама, најкасније 
15 дана пре дана одржавања избора и објављује збирну изборну листу кандидата за 
делегате Скупштине Лекарске коморе Србије и збирне изборне листе кандидата за 
делегате Регионалних лекарских комора.</p>
<p>Збирна изборна листа садржи све кандидатуре, лична 
имена свих кандидата, податке о години рођења, лични број (ЈМБГ) кандидата и 
пребивалиште кандидата.</p>
<p>Редослед кандидата на збирној изборној листи утврђује 
се према редоследу проглашења кандидатура.</p>
<p>Збирне изборне листе кандидата објављују се јавно, на 
огласним таблама регионалних комора и њихових окружних канцеларија и на сајту 
Коморе.</p>
<p>Збирна изборна листа кандидата за делегате Скупштине 
Лекарске коморе Србије и збирна изборна листа за кандидате регионалне лекарске 
коморе, објављују се обавезно на бирачком месту.</p>
<p>*Службени гласник РС, број 22/2012</p>
 <p>Члан 126.</p>
<p>Подносилац кандидатуре може је повући најкасније 24 
сата пре рока одређеног у члану 22. став 1).</p>
<p>*Службени гласник РС, број 22/2012</p>
<p>В. Избори</p>
<p>*Службени гласник РС, број 22/2012</p>
 <p>Члан 127.</p>
<p>Избори за Скупштину Лекарске коморе Србије и скупштине 
регионалних лекарских комора одржавају се искључиво недељом.</p>
<p>Гласање за избор чланова Скупштине врши се на бирачким 
местима.</p>
<p>Свако бирачко место има редни број.</p>
<p>Изборне комисије регионалних комора најкасније седам 
дана пре дана одржавања избора објављују распоред бирачких места, са назнакама 
који чланови коморе гласају на одређеним бирачким местима.</p>
<p>За свако бирачко место се обезбеђује посебна 
просторија.</p>
<p>*Службени гласник РС, број 22/2012</p>
 <p>Члан 128.</p>
<p>Гласање се врши лично.</p>
<p>Гласа се гласачким листићима.</p>
<p>Гласачки листић садржи:</p>
<p>1) ознаку и редни број изборне јединице у којој се 
врше избори;</p>
<p>2) обавештење о броју кандидата који се бирају у тој 
изборној јединици;</p>
<p>3) имена и презимена кандидата, по редоследу са збирне 
изборне листе;</p>
<p>4) Испред имена сваког кандидата ставља се редни број 
према редоследу са збирне изборне листе;</p>
<p>5) ознаку за члана које Скупштине се гласа предметним 
листићем, односно да ли се гласа за члана Скупштине ЛКС или члана скупштине РЛК.</p>
<p>*Службени гласник РС, број 22/2012</p>
 <p>Члан 129.</p>
<p>Гласа се само за кандидате наведене на гласачком 
листићу појединачно, а највише за онолико кандидата колико се чланова Скупштине 
Коморе, односно скупштине РЛК бира из те изборне јединице.</p>
<p>Гласање се врши заокруживањем редног броја испред 
имена кандидата за кога се гласа.</p>
<p>*Службени гласник РС, број 22/2012</p>
 <p>Члан 130.</p>
<p>Гласачки листићи на којима су заокружени редни бројеви 
испред имена већег броја кандидата од броја кандидата који се бира, листићи у 
које су унета и заокружена нова имена, непопуњени гласачки листићи као и листићи 
на којима се не може са сигурношћу утврдити за кога је кандидата гласано, 
сматрају се неважећим.</p>
<p>*Службени гласник РС, број 22/2012</p>
 <p>Члан 131.</p>
<p>Гласање траје непрекидно, од 07,00 до 19,00 часова.</p>
<p>Бирачко место се у 19,00 часова затвара, али се 
бирачима који су се затекли на бирачком месту у време затварања, омогућава да 
гласају.</p>
<p>Бирачко место на коме су гласали сви уписани бирачи 
може бити затворено и пре истека рока наведеног у претходном ставу овог члана.</p>
<p>*Службени гласник РС, број 22/2012</p>
 <p>Члан 132.</p>
<p>Чланови бирачких одбора проверавају да ли је свако ко 
приступа гласању уписан у бирачки списак.</p>
<p>Уколико бирач није уписан, гласање му неће бити 
дозвољено, осим ако члановима комисије не стави на увид решење суда о упису у 
бирачки списак.</p>
<p>Сваки такав случај уноси се у записник, а судско 
решење ставља на последњу страну извода из бирачког списка.</p>
<p>*Службени гласник РС, број 22/2012</p>
 <p>Члан 133.</p>
<p>Идентификација бирача уписаних у бирачки списак врши 
се на основу увида у личну карту или путну исправу (пасош).</p>
<p>*Службени гласник РС, број 22/2012</p>
<p>Г. Утврђивање резултата гласања</p>
<p>*Службени гласник РС, број 22/2012</p>
 <p>Члан 134.</p>
<p>По завршетку гласања бирачки одбор започиње утврђивање 
резултата гласања.</p>
<p>Резултати гласања се утврђују тако што се прво врши 
пребројавање неупотребљених гласачких листића, стављају их у посебан омот који 
печати с назнаком на омоту да се ради о неупотребљеним гласачким листићима.</p>
<p>Потом се, на основу бирачког списка, извода из 
бирачког списка, утврђује укупан број бирача који су гласали, и приступа се 
отварању бирачке кутије и пребројавању гласова.</p>
<p>Кад се бирачка кутија отвори, после провере контролног 
листа, важећи гласачки листићи се одвајају од неважећих.</p>
<p>Бирачки одбор констатује број неважећих гласачких 
листића, уноси се у записник и неважеће гласачке листиће печати у посебан омот, 
с назнаком да се ради о неважећим гласачким листићима, а потом утврђује број 
гласачких листића и број гласова који је добио сваки кандидат, што се такође 
уноси у записник.</p>
<p>Важећи гласачки листићи стављају се у посебан омот са 
назнаком да се ради о важећим гласачким листићима, који се потом печати.</p>
<p>Кад се утврди да је број гласачких листића у гласачкој 
кутији већи од броја бирача који су гласали, или у гласачкој кутији није нађен 
контролни листић, бирачки одбор се распушта и именује нови, а гласање на том 
бирачком месту понавља се.</p>
<p>*Службени гласник РС, број 22/2012</p>
 <p>Члан 135.</p>
<p>Када се утврде резултати гласања у записник се уносе 
следећи подаци:</p>
<p>1) укупан број бирача у бирачком списку на том 
бирачком месту;</p>
<p>2) број бирача који је гласао;</p>
<p>3) број гласова који је добио сваки кандидат са 
гласачког листића;</p>
<p>4) број неважећих гласачких листића.</p>
<p>У записник се уносе све околности и чињенице од 
значаја за гласање.</p>
<p>Записник потписују сви чланови бирачког одбора.</p>
<p>*Службени гласник РС, број 22/2012</p>
 <p>Члан 136.</p>
<p>Записник се, са другим изборним материјалом, доставља 
Изборној комисији регионалне коморе у року од 24 сата од времена затварања 
бирачког места.</p>
<p>*Службени гласник РС, број 22/2012</p>
 <p>Члан 137.</p>
<p>Изборна комисија регионалне Лекарске коморе у року од 
48 часова од дана пријема материјала утврђује резултате избора и доставља их 
Централној изборној комисији Лекарске коморе Србије на проглашење.</p>
<p>*Службени гласник РС, број 22/2012</p>
 <p>Члан 138.</p>
<p>Коначне резултате избора проглашава Централна изборна 
комисија Лекарске коморе Србије, најкасније 15 дана од дана одржавања избора.</p>
<p>Централна изборна комисија свим изабраним члановима 
Скупштине Лекарске коморе Србије и члановима регионалних лекарских скупштина, 
издаје уверење о избору за члана Скупштине Лекарске коморе Србије, односно члана 
скупштине регионалне лекарске коморе у року од 3 дана од проглашења коначних 
резултата шаље уверења о избору на адресу пребивалишта изабраним кандидатима, 
препоручено са повратницом.</p>
<p>Централна изборна комисија подноси извештај о изборима 
Скупштини Лекарске коморе Србије на првој конститутивној седници Скупштине.</p>
<p>*Службени гласник РС, број 22/2012</p>
 <p>Члан 139.</p>
<p>Мандат чланова Скупштине Лекарске коморе Србије и 
чланова скупштине РЛК траје 4 године, и почиње даном верификације у Скупштини.</p>
<p>Поступак верификације регулисан је Пословником о раду 
Скупштине Лекарске коморе Србије.</p>
<p>*Службени гласник РС, број 22/2012</p>
<p>Д. Примедбе на регуларност избора</p>
<p>*Службени гласник РС, број 22/2012</p>
 <p>Члан 140.</p>
<p>Приговор на регуларност избора може ставити сваки члан 
Коморе или сваки кандидат за члана Скупштине Коморе или скупштине регионалне 
лекарске коморе.</p>
<p>Приговор на регуларност избора, на неправилности у 
спровођењу изборних радњи, подноси се у року од 24 часа од дана када је донета 
одлука, односно извршена радња или учињен пропуст, Изборној комисији регионалне 
лекарске коморе на чијој се територији налази бирачко место на чији рад се улаже 
приговор.</p>
<p>Изборна комисија регионалне лекарске коморе доноси 
решење по приговору у року од 24 часа од пријема.</p>
<p>Уколико је приговор решењем одбијен од старне Изборне 
комисије регионалне лекарске коморе, подносилац има право жалбе Централној 
изборној комисији у року од 24 сата од времена пријема одлуке Изборне комисије 
регионалне лекарске коморе.</p>
<p>Централна изборна комисија доноси одлуку по жалби у 
року од 24 сата од пријема.</p>
<p>Одлука Централне изборне комисије Лекарске коморе 
Србије је коначна и на њу подносилац може изјавити жалбу суду у року од 24 часа 
од достављања одлуке Централне изборне комисије.</p>
<p>Уколико Централна изборна комисија усвоји приговор, 
избори се на том бирачком месту понављају у року од 7 дана од дана одржавања.</p>
<p>У случају да из неке изборне јединице не буде изабран 
број делегата који се бира, избори се понављају у року од 60 дана као допунски.</p>
<p>Одлука суда донета у поступку по жалби је правоснажна и 
против ње се не може поднети захтев за ванредно преиспитивање судске одлуке, 
нити захтев за понављање поступка који су предвиђени Законом о управним 
споровима.</p>
<p>Све примедбе на регуларност избора достављају се 
надлежним изборним комисијама писаним путем, уз детаљно образложење.</p>
<p>*Службени гласник РС, број 22/2012</p>
<p>4. ПРЕДАЈА ИЗБОРНОГ МАТЕРИЈАЛА ПРЕ ГЛАСАЊА</p>
<p>*Службени гласник РС, број 22/2012</p>
 <p>Члан 141.</p>
<p>Централна изборна комисија обезбеђује целокупан 
изборни материјал за сва бирачка места (гласачке кутије, параване за гласање, 
прибор за писање, прибор за печаћење гласачких кутија и другог изборног 
материјала, коверте за одлагање гласачких листића, збирне изборне листе, изводе 
из решења о одређивању бирачког места, решења о именовању бирачког одбора, 
изводе из бирачког списка, гласачке листиће, контролне листове за проверу 
исправности гласачке кутије, обрасце записника о раду бирачког одбора, 
одговарајуће обрасце записника о примопредаји изборног материјала, Правила о 
раду бирачких одбора).</p>
<p>*Службени гласник РС, број 22/2012</p>
 <p>Члан 142.</p>
<p>Централна изборна комисија записнички доставља изборни 
материјал Изборним комисијама регионалних лекарских комора најкасније 96 часова 
пре дана одржавања избора.</p>
<p>Изборне комисије регионалних лекарских комора 
записнички предају изборни материјал бирачким одборима са своје територије 
најкасније 72 сата пре дана одржавања избора.</p>
<p>*Службени гласник РС, број 22/2012</p>
<p>5. РАД БИРАЧКОГ ОДБОРА</p>
<p>*Службени гласник РС, број 22/2012</p>
 <p>Члан 143.</p>
<p>Сви бирачки одбори поступају у складу са правилима о 
раду бирачких одбора која ће прописати Централна изборна комисија.</p>
<p>*Службени гласник РС, број 22/2012</p>
<p>6. ДОСТАВЉАЊЕ ИЗБОРНОГ МАТЕРИЈАЛА ПОСЛЕ ГЛАСАЊА</p>
<p>*Службени гласник РС, број 22/2012</p>
 <p>Члан 144.</p>
<p>Пошто утврди резултате гласања на бирачком месту, 
сваки бирачки одбор без одлагања записнички предаје прописани изборни материјал 
Изборној комисији регионалне лекарске коморе.</p>
<p>Уколико је уложена жалба на решење Изборне комисије 
регионалне лекарске коморе, уз записник Централној изборној комисији прослеђује 
се и материјал са бирачког места на чији је изборни процес жалба уложена.</p>
<p>Изборне комисије регионалних лекарских комора пошто 
прикупе изборни материјал са свих бирачких места, констатују записнички 
резултате гласања на територији регионалне лекарске коморе, и без одлагања, 
записнике достављају Централној изборној комисији.</p>
<p>Централна изборна комисија по протеку рокова за жалбу, 
утврђује коначне резултате гласања по регионалним лекарским коморама за 
Скупштину Лекарске коморе Србије и за Скупштине регионалних лекарских комора.</p>
<p>*Службени гласник РС, број 22/2012</p>
<p>7. СТАНДАРДИ ЗА ИЗБОРНИ МАТЕРИЈАЛ</p>
<p>*Службени гласник РС, број 22/2012</p>
 <p>Члан 145.</p>
<p>Гласачки листићи за избор делегата Скупштине Лекарске 
коморе Србије и делегата скупштине регионалних лекарских комора, штампају се у 
Београду у штампарији коју одреди Централна изборна комисија.</p>
<p>Гласачки листићи штампају се на хартији која је 
заштићена воденим жигом.</p>
<p>Број гласачких листића који се штампа, њихов облик, 
боју и њихов изглед утврђује Централна изборна комисија.</p>
<p>Број гласачких листића који се штампају мора бити 
једнак укупном броју бирача – лекара уписаних у Бирачки списак, уз додатак 
резервних гласачких листића чији број не може прећи 0,3% од укупног броја 
бирача.</p>
<p>О броју резервних гласачких листића Централна изборна 
комисија доноси Решење које објављује на сајту Лекарске коморе Србије.</p>
<p>*Службени гласник РС, број 22/2012</p>
 <p>Члан 146.</p>
<p>Текст и изглед гласачких листића утврђује Централна 
изборна комисија.</p>
<p>Централна изборна комисија после доношења одлуке о 
тексту и изгледу гласачког листића, сачињава узорак гласачког листића који 
оверава председник Централне изборне комисије својим потписом, а поред се ставља 
потпис директора Лекарске коморе Србије и печат Лекарске коморе Србије.</p>
<p>Оверени узорак гласачког листића предаје се 
штампарији, која на основу њега израђује графичке плоче.</p>
<p>Процес штампања почиње у присуству овлашћених 
представника Централне изборне комисије.</p>
<p>Први одштампани гласачки листић који испуњава 
оптималне графичке стандарде, представник Централне изборне комисије упоређује 
са овереним узорком гласачког листића.</p>
<p>Пошто утврди да је одштампани примерак гласачког 
листића подударан са овереним узорком, представник Централне изборне комисије 
својим потписом одобрава штампање гласачких листића у утврђеном броју примерака.</p>
<p>Одмах по завршетку штампања, комисија, коју чине 
представници Централне изборне комисије и штампарије, уништава компјутерску 
припрему за израду графичких плоча и графичке плоче.</p>
<p>О уништавању компјутерске припреме и графичких плоча, 
саставља се записник, а уништене графичке плоче се предају Централној изборној 
комисији.</p>
<p>*Службени гласник РС, број 22/2012</p>
<p>8. УПОТРЕБА ЈЕЗИКА И ПИСМА</p>
<p>*Службени гласник РС, број 22/2012</p>
 <p>Члан 147.</p>
<p>Текст гласачког листића и преосталог материјала за 
спровођење избора, штампа се на српском језику, ћирилицом.</p>
<p>*Службени гласник РС, број 22/2012</p>
<p>9. СТАТИСТИЧКА ОБРАДА ПОДАТАКА</p>
<p>*Службени гласник РС, број 22/2012</p>
 <p>Члан 148.</p>
<p>Статистичку обрада података, при спровођењу избора, 
обавља стручна служба Лекарске коморе Србије.</p>
<p>*Службени гласник РС, број 22/2012</p>
<p>10. ПРАЋЕЊЕ РАДА ОРГАНА ЗА СПРОВОЂЕЊЕ ИЗБОРА</p>
<p>*Службени гласник РС, број 22/2012</p>
 <p>Члан 149.</p>
<p>Домаће организације које су регистроване за праћење 
избора, међународне организације чији је Члан Лекарска комора Србије и невладине 
организације, а које желе да прате рад органа за спровођење избора, подносе 
пријаву Централној изборној комисији, најкасније 10 дана пре дана одржавања 
избора.</p>
<p>Пријава садржи: назив организације, међународне 
организације или невладине организације, број посматрача, име и презиме 
посматрача, ЈМБГ, фотографију посматрача и подручје праћење рада органа за 
спровођење избора.</p>
<p>Уз пријаву се подноси и акт о регистрацији 
организације код надлежног органа.</p>
<p>Централна изборна комисија може издати овлашћења 
домаћим посматрачима, на основу којих они могу да прате рад органа за спровођење 
избора.</p>
<p>*Службени гласник РС, број 22/2012</p>
 <p>Члан 150.</p>
<p>Централна изборна комисија издаје посматрачима 
идентификационе картице, које садрже податке који су неопходни, а који се 
преузимају из пријаве.</p>
<p>Посматрачи су дужни да идентификационе картице носе на 
видном месту.</p>
<p>Трошкове плаћања рада органа за спровођење избора и 
трошкове издавања идентификационих картица (осим оних посматрача које ангажује 
посебним уговором Лекарска комора Србије) сносе они чији посматрачи прате 
изборе.</p>
<p>*Службени гласник РС, број 22/2012</p>
 <p>Члан 151.</p>
<p>Централна изборна комисија дужна је да посматрачима 
којима је одобрено праћење избора, омогући несметано праћење сваке изборне радње 
и да у записницима о свом раду констатује њихово присуство.</p>
<p>Бирачки одбори дужни су да посматрачима којима је 
Централна изборна комисија одобрила праћење избора омогуће несметано праћење 
сваке изборне радње и да у записницима о свом раду констатују њихово присуство.</p>
<p>Посматрачи су дужни да поступају по правилима о 
одржавању реда на бирачком месту.</p>
<p>Бирачки одбор може са бирачког места удаљити 
посматрача ако се посматрач не придржава правила о одржавању реда на бирачком 
месту, ако на бирачком месту користи: пејџер, мобилни телефон и друга средства 
везе и комуникације, а посебно ако се на било који начин меша у рад бирачког 
одбора.</p>
<p>Бирачки одбор је дужан да о удаљењу посматрача и 
разлозима за то удаљење одмах обавести Централну изборну комисију.</p>
<p>Централна изборна комисија може да посматрачу одузме 
овлашћење и идентификациону картицу, уколико се посматрач не понаша у оквиру 
својих овлашћења.</p>
<p>Посматрачи рада Централне изборне комисије и Изборних 
комисија регионалних лекарских комора, дужни су да се крећу унутар овлашћења и 
правила наведених у претходним ставовима овог члана.</p>
<p>*Службени гласник РС, број 22/2012</p>
<p>11. СРЕДСТВА ЗА СПРОВОЂЕЊЕ ИЗБОРА</p>
<p>*Службени гласник РС, број 22/2012</p>
 <p>Члан 152.</p>
<p>Средства за спровођење избора обезбеђују се из буџета 
Лекарске коморе Србије, доприносима (партиципацијом) регионалних лекарских 
комора сразмерно броју уписаних чланова у Именик коморе.</p>
<p>Средства за спровођење избора могу да се користе за:</p>
<p>1) накнаде за рад органа за спровођење избора;</p>
<p>2) накнаде за рад ангажованих посматрача;</p>
<p>3) накнаде за рад запослених у стручним службама 
Коморе;</p>
<p>4) накнаде за дневнице и путне трошкове председника и 
чланова Централне изборне комисије и Изборних комисија регионалних лекарских 
комора, од места пребивалишта до седишта комисија и од седишта комисија до места 
где је потребно извршити службени посао;</p>
<p>5) накнаде за рад ангажованих лица;</p>
<p>6) штампање изборног материјала;</p>
<p>7) набавку канцеларијског и осталог потрошног 
материјала;</p>
<p>8) прикупљање, статистичку обраду и презентацију 
података;</p>
<p>9) превозничке, ПТТ, угоститељске, медијске и друге 
услуге.</p>
<p>*Службени гласник РС, број 22/2012</p>
<p>12. ПОСТУПАК ОПОЗИВА</p>
<p>*Службени гласник РС, број 22/2012</p>
 <p>Члан 153.</p>
<p>Мандат делегата скупштине почиње да тече даном 
потврђивања мандата на конститутивној седници скупштине.</p>
<p>Конститутивну седницу скупштине сазива председник 
скупштине из претходног сазива у року од 15 дана од дана објављивања резултата 
избора од стране Централне изборне комисије.</p>
<p>Конститутивном седницом председава најстарији делегат, 
који је овлашћен и да сазове конститутивну седницу ако то у законском року не 
учини председник скупштине из претходног сазива.</p>
<p>На образложену иницијативу најмање једне трећине 
чланова уписаних у именик коморе из изборне јединице у којој је Члан скупштине 
изабран, скупштина регионалне Лекарске коморе дужна је да спроведе поступак 
изјашњавања о поверењу поменутом члану скупштине, у року од 60 дана од дана 
пријема иницијативе.</p>
<p>Поступак изјашњавања о опозиву спроводи се на 
истоветан начин као избор делегата чији се опозив тражи, а у изборној јединици у 
којој је изабран, у складу са овом одлуком.</p>
<p>*Службени гласник РС, број 22/2012</p>
 <p>Члан 154.</p>
 <p>Члан Скупштине Лекарске коморе Србије или члан 
 скупштине РЛК је опозван уколико је за његов опозив гласало више од половине 
 чланова Коморе из његове изборне јединице.</p>
<p>*Службени гласник РС, број 22/2012</p>
 <p>Члан 155.</p>
<p>У случају опозива члана Скупштине ЛКС или РЛК, Комора 
је дужна да спроведе допунске изборе у изборној јединици из које је опозвани 
члан Скупштине ЛКС или РЛК, у року од 60 дана од дана опозива.</p>
<p>Допунски избори из става 1) спроводе се и у 
случајевима:</p>
<p>1) смрти члана Скупштине;</p>
<p>2) оставке;</p>
<p>3) исписа из Именика Коморе;</p>
<p>4) уколико није изабран број делегата који се бира из 
изборне јединице у Скупштину ЛКС или РЛК одређен Одлуком о изборним јединицама;</p>
<p>5) у случају када је против члана Скупштине ЛКС или 
РЛК изречена правоснажна и извршна пресуда којом је изречена казна затвора.</p>
<p>*Службени гласник РС, број 22/2012</p>
 <p>Члан 156.</p>
<p>Уколико је опозвани члан Скупштине био истовремено и 
Члан неког органа Коморе, или органа РЛК сматра се да је опозивом са места члана 
Скупштине истовремено опозван и из органа чији је члан био.</p>
<p>Нови члан одговарајућег органа Коморе или органа РЛК 
бира се у складу са одредбама ових правила на првој наредној седници Скупштине.</p>
<p>*Службени гласник РС, број 22/2012</p>
<p>13. ИЗБОР ПРЕДСЕДНИКА И ДВА ПОТПРЕДСЕДНИКА СКУПШТИНЕ ЛКС И 
ПРЕДСЕДНИКА И ДВА ПОТПРЕДСЕДНИКА СКУПШТИНА РЕГИОНАЛНИХ ЛЕКАРСКИХ КОМОРА</p>
<p>*Службени гласник РС, број 22/2012</p>
 <p>Члан 157.</p>
<p>Кандидата за председника Скупштине Лекарске коморе 
Србије може предложити свака регионална Лекарска комора или најмање 20 
(двадесет) чланова Скупштине.</p>
<p>Кандидата за Председника Скупштине регионалне лекарске 
коморе може предложити најмање 10 чланова Скупштине РЛК.</p>
<p>Кандидатуре се, у писаној форми, достављају Комисији 
за избор и именовање ЛКС, односно РЛК која саставља коначну листу предложених 
кандидата и доставља је Скупштини ЛКС, односно скупштини РЛК на одлучивање.</p>
<p>У првом кругу гласања изабран је кандидат за 
председника Скупштине ЛКС који освоји више од половине гласова присутних чланова 
Скупштине Коморе.</p>
<p>У првом кругу гласања изабран је кандидат за 
председника скупштине РЛК који освоји више од половине гласова присутних чланова 
скупштине РЛК.</p>
<p>Уколико ниједан од кандидата не оствари више од 
половине гласова присутних чланова Скупштине, два кандидата са освојеним 
највећим бројем гласова иду у други круг.</p>
<p>У другом кругу гласања изабран је онај кандидат који 
добије већи број гласова присутних чланова Скупштине (просту већину).</p>
<p>Уколико је предложен само један кандидат за место 
председника Скупштине, изабран је уколико за њега гласа више од половине 
присутних чланова Скупштине.</p>
<p>Уколико за кандидата из претходног става овог члана не 
гласа више од половине присутних чланова Скупштине, избори се понављају са новим 
кандидатом, односно кандидатима.</p>
<p>Седница Скупштине на којој се гласа о новом кандидату 
или кандидатима за место председника Скупштине мора бити одржана најкасније у 
року од 15 (петнаест) дана од дана одржавања конститутивне седнице Скупштине.</p>
<p>Поступак избора потпредседника Скупштине Коморе, 
односно скупштине РЛК идентичан је поступку избора председника Скупштине, уз 
напомену да се један потпредседник бира из редова доктора медицине запослених у 
државним здравственим установама, а други из редова доктора медицине који раде у 
приватној пракси.</p>
<p>Гласање за потпредседнике Скупштине врши се посебно за 
сваку потпредседничку функцију, а потпредседници су изабрани ако се за њихов 
избор изјасни више од половине присутних чланова Скупштине.</p>
<p>Иницијативу за опозив председника или потпредседника 
Скупштине ЛКС, уз писано образложење, Скупштини ЛКС може поднети свака 
регионална лекарска комора или најмање 20 чланова Скупштине ЛКС.</p>
<p>О поднетој иницијативи Скупштина ЛКС, се изјашњава на 
првој наредној седници.</p>
<p>Иницијативу за опозив председника или потпредседника 
скупштине регионалне лекарске коморе, уз писано образложење може поднети најмање 
10 чланова Скупштине РЛК.</p>
<p>О поднетој иницијативи скупштина РЛК, се изјашњава на 
првој наредној седници.</p>
<p>Председник или потпредседник (потпредседници) Скупштине 
су опозвани уколико се за то изјасни више од половине присутних чланова 
Скупштине.</p>
<p>Скупштина бира новог председника или потпредседника 
најкасније у року од 30 дана од дана опозива претходног.</p>
<p>У случају опозива председника Скупштине радом 
Скупштине до избора новог председника, укључујући и сазивање наредне седнице 
Скупштине, руководе потпредседници Скупштине.</p>
<p>У случају истовременог опозива председника и оба 
потпредседника, радом Скупштине Коморе, укључујући и сазивање наредне седнице 
Скупштине, руководи директор Коморе, односно скупштином РЛК, председник РЛК.</p>
<p>Мандат председника и потпредседника Скупштине Коморе и 
мандат председника и потпредседника скупштине РЛК траје четири године.</p>
<p>*Службени гласник РС, број 22/2012</p>
<p>14. ИЗБОР УПРАВНОГ ОДБОРА КОМОРЕ И ИЗВРШНИХ ОДБОРА 
РЕГИОНАЛНИХ ЛЕКАРСКИХ КОМОРА</p>
<p>*Службени гласник РС, број 22/2012</p>
 <p>Члан 158.</p>
<p>Чланове Управног одбора, искључиво из редова чланова 
Скупштине Коморе, предлажу регионалне коморе и то по два члана са територија 
регионалних комора, док посебни одбори Коморе предлажу по једног члана.</p>
<p>Председника, два потпредседника, пет чланова извршног 
одбора РЛК, искључиво из редова чланова скупштине РЛК предлаже најмање 10 
делегата скупштине РЛК, док посебни одбори РЛК предлажу по једног члана.</p>
<p>*Службени гласник РС, број 22/2012</p>
 <p>Члан 159.</p>
<p>Регионалне коморе и посебни одбори Коморе, у писаној 
форми, достављају предлоге кандидата за чланове Управног одбора Комисији за 
избор и именовање Скупштине Лекарске коморе Србије, најкасније у року од 15 дана 
од дана конституисања Скупштине Коморе.</p>
<p>Чланови скупштине РЛК и посебни одбори РЛК у писаној 
форми достављају предлоге кандидата за чланове извршних одбора РЛК, Комисији за 
избор и именовање скупштина РЛК, најкасније у року од 15 дана од дана 
конституисања скупштине РЛК.</p>
<p>Комисија утврђује листу предложених кандидата и 
доставља је Скупштини ЛКС, односно скупштини РЛК на одлучивање.</p>
<p>Скупштина ЛКС, односно скупштина РЛК гласа о избору 
чланова Управног одбора, односно чланова извршног одбора најкасније у року од 30 
дана од дана конституисања Скупштине.</p>
<p>Даном конституисања Скупштине сматра се дан одржавања 
конститутивне седнице новог сазива Скупштине Лекарске коморе Србије, односно 
скупштине регионалне лекарске коморе.</p>
<p>Скупштина о понуђеној листи гласа у целости.</p>
<p>Чланови Управног одбора Коморе, односно чланови 
извршног одбора РЛК изабрани су уколико се за листу изјасни више од половине 
присутних чланова Скупштине Коморе, односно скупштине регионалне лекарске 
коморе.</p>
<p>Уколико се за понуђену листу кандидата за чланове 
Управног одбора, односно чланове извршног одбора не изјасни довољан број 
присутних чланова Скупштине, избори се понављају најкасније у року од 30 дана.</p>
<p>*Службени гласник РС, број 22/2012</p>
 <p>Члан 160.</p>
<p>Чланови Управног одбора, на основу Пословника о раду 
Управног одбора Лекарске коморе Србије, из својих редова, предлажу Скупштини 
Коморе кандидата за председника Управног одбора, у року од 15 дана од дана 
избора чланова Управног одбора.</p>
<p>Чланови извршног одбора на основу Пословника о раду 
извршног одбора РЛК, из својих редова, предлажу скупштини РЛК кандидата за 
председника извршног одбора, најкасније у року од 15 дана од дана избора чланова 
извршног одбора.</p>
<p>Председник Управног одбора, је изабран уколико за њега 
гласа више од половине присутних делегата Скупштине Коморе.</p>
<p>Председник извршног одбора, је изабран уколико за њега 
гласа више од једне половине присутних делегата скупштине РЛК.</p>
<p>Уколико кандидат за председника не добије потребну 
већину, гласање се понавља најкасније у року од 30 дана, на наредној седници 
Скупштине Коморе, односно скупштини РЛК.</p>
<p>*Службени гласник РС, број 22/2012</p>
 <p>Члан 161.</p>
<p>Председник Управног одбора на седници на којој је и 
сам изабран, уз образложење, предлаже Скупштини Коморе два потпредседника 
Управног одбора из редова чланова Управног одбора, по једног из државне и из 
приватне лекарске праксе.</p>
<p>Председник извршног одбора РЛК на седници на којој је 
и сам именован, уз образложење предлаже скупштини РЛК два потпредседника 
извршног одбора, из редова чланова извршног одбора, по једног из државне и из 
приватне праксе.</p>
<p>О предложеним кандидатима се гласа појединачно, а 
кандидат за потпредседника је изабран на ту функцију уколико се за то изјасни 
више од половине присутних чланова Скупштине ЛКС, односно РЛК.</p>
<p>Уколико један или оба кандидата за потпредседнике 
Управног одбора, односно извршног одбора нису изабрани, гласање се понавља 
најкасније у року од 30 дана.</p>
<p>Мандат председника, потпредседника и чланова Управног 
одбора траје четири године.</p>
<p>Мандат председника, потпредседника и чланова извршног 
одбора траје четири године.</p>
<p>*Службени гласник РС, број 22/2012</p>
 <p>Члан 162.</p>
<p>Иницијатива за опозив Управног одбора у целости, 
председника, потпредседника или чланова овог органа доставља се, у писаној 
форми, Комисији за избор и именовање Скупштине Лекарске коморе Србије.</p>
<p>Иницијатива за опозив извршног одбора у целости 
потпредседника или чланова овог органа доставља се у писаној форми, Комисији за 
избор и именовање скупштине регионалне лекарске коморе</p>
<p>Иницијативу за опозив председника Управног одбора, уз 
писано образложење, може поднети најмање једна трећина чланова Скупштине Коморе, 
једна трећина чланова Управног одбора или једна регионална комора.</p>
<p>Иницијативу за опозив председника извршног одбора 
одбора, уз писано образложење, може поднети најмање једна трећина чланова 
скупштине регионалне коморе, или једна трећина чланова извршног одбора.</p>
<p>Иницијативу за опозив потпредседника Управног одбора, 
уз писано образложење, може покренути председник Управног одбора, најмање једна 
трећина чланова Управног одбора, једна трећина чланова Скупштине Коморе или 
једна регионална Комора.</p>
<p>Иницијативу за опозив потпредседника извршног одбора, 
уз писано образложење, може покренути председник извршног одбора, најмање једна 
трећина чланова извршног одбора или једна трећина чланова скупштине регионалне 
коморе.</p>
<p>Опозвани председник или потпредседник Управног одбора, 
односно извршног одбора нису аутоматски опозвани и са места чланова Управног 
одбора, односно извршног одбора уколико подносилац иницијативе у свом 
образложењу то није изричито захтевао.</p>
<p>Иницијативу за опозив члана Управног одбора, уз писано 
образложење, може поднети најмање једна трећина чланова Скупштине Коморе, једна 
регионална комора или посебни одбор који га је предложио на то место.</p>
<p>Иницијативу за опозив члана извршног одбора, уз писано 
образложење , може поднети најмање једна трећина чланова скупштине регионалне 
коморе или посебан одбор који га је предложио на то место.</p>
<p>Иницијативу за опозив целог Управног одбора, уз писано 
образложење, може поднети најмање једна трећина чланова Скупштине Коморе или 
једна регионална комора.</p>
<p>Иницијативу за опозив целог извршног одбора, уз писано 
образложење, може поднети најмање једна трећина чланова скупштине регионалне 
коморе.</p>
<p>О иницијативи за опозив Управног одбора или извршног 
одбора у целости, односно председника и потпредседника или члана Управног одбора 
или члана извршног одбора, Скупштина ЛКС, односно скупштина РЛК гласа на првој 
наредној седници после датума пријема иницијативе.</p>
<p>Управни одбор у целости или извршни одбор у целости, 
председник и потпредседник Управног одбора, односно извршног одбора те чланови 
Управног одбора, односно извршног одбора опозвани су уколико се за то изјасни 
више од половине присутних чланова Скупштине Коморе, односно скупштине 
регионалне коморе.</p>
<p>У случају опозива председника Управног одбора, односно 
председника извршног одбора до избора новог функцију врши један од 
потпредседника или члан кога чланови Управног одбора, односно извршног одбора 
изаберу у складу са Пословником о раду Управног одбора Лекарске коморе Србије, 
односно у складу са Пословником о раду извршног одбора регионалне лекарске 
коморе.</p>
<p>Скупштина Коморе ће, најкасније у року од 30 дана од 
дана опозива Управног одбора, његовог председника, потпредседника или члана, на 
новој седници, изабрати нови Управни одбор, председника, потпредседника, односно 
члана Управног одбора.</p>
<p>Скупштина РЛК ће, најкасније у року од 30 дана од дана 
опозива извршног одбора, његовог председника, потпредседника или члана, на новој 
седници, изабрати нови извршни одбор, председника, потпредседника, односно члана 
извршног одбора.</p>
<p>*Службени гласник РС, број 22/2012</p>
<p>15. ИЗБОР ДИРЕКТОРА, ДВА ПОМОЋНИКА ДИРЕКТОРА И ИЗБОР 
ПРЕДСЕДНИКА РЛК И ДВА ПОТПРЕДСЕДНИКА РЛК</p>
<p>*Службени гласник РС, број 22/2012</p>
 <p>Члан 163.</p>
<p>Директора Коморе, искључиво из својих редова, бирају 
чланови Скупштине Коморе.</p>
<p>За директора Коморе може се кандидовати сваки члан 
Скупштине Коморе који испуњава услове прописане Законом о коморама здравствених 
радника и Статутом Коморе, ако му подршку да једна регионална комора са више од 
половине гласова чланова скупштине регионалне коморе или једна трећина чланова 
Скупштине Коморе.</p>
<p>Кандидатуре се, у писаној форми, са образложењем, 
достављају Комисији за избор и именовање Скупштине Коморе најкасније у року од 
тридесет дана од дана одржавања конститутивне седнице Скупштине.</p>
<p>Комисија прави јединствену листу кандидата и доставља 
је Скупштини Коморе на одлучивање.</p>
<p>Скупштина Коморе гласа о понуђеним кандидатима на 
седници која се одржава најкасније у року од 45 дана од дана одржавања 
конститутивне седнице Скупштине Коморе.</p>
<p>За директора Коморе изабран је кандидат који освоји 
више од половине гласова присутних чланова Скупштине Коморе.</p>
<p>Уколико ниједан кандидат у првом кругу гласања не 
освоји више од половине гласова, два кандидата са највећим бројем гласова иду у 
други круг.</p>
<p>За директора Коморе, у другом кругу, изабран је 
кандидат са већим бројем гласова.</p>
<p>Уколико је на листи кандидата само један кандидат, а 
он приликом гласања не освоји више од половине гласова присутних чланова 
Скупштине Коморе, гласање се понавља најкасније у року од 15 дана.</p>
<p>Председника РЛК, искључиво из својих редова, бирају 
чланови скупштине РЛК.</p>
<p>Процедура за избор председника и два потпредседника 
регионалне коморе идентична је процедури за избор директора и два помоћника 
директора Коморе.</p>
<p>За председника РЛК може се кандидовати сваки члан 
скупштине регионалне коморе, ако му подршку да једна трећина чланова скупштине 
РЛК.</p>
<p>Кандидатуре се, у писаној форми, са образложењем, 
достављају Комисији за избор и именовање скупштине РЛК у року од петнаест дана 
од дана одржавања конститутивне седнице скупштине РЛК.</p>
<p>Комисија прави јединствену листу кандидата и доставља 
је скупштини РЛК на одлучивање.</p>
<p>Скупштина РЛК гласа о понуђеним кандидатима на седници 
која се одржава најкасније у року од 30 дана од дана одржавања конститутивне 
седнице скупштине РЛК.</p>
<p>За председника изабран је кандидат који освоји више од 
половине гласова присутних чланова скупштине РЛК.</p>
<p>Уколико ниједан кандидат у првом кругу гласања не 
освоји више од половине гласова, два кандидата са највећим бројем гласова иду у 
други круг.</p>
<p>За председника РЛК, у другом кругу, изабран је 
кандидат са већим бројем гласова.</p>
<p>Уколико је на листи кандидата само један кандидат, а 
он приликом гласања не освоји више од половине гласова присутних чланова 
скупштине РЛК, гласање се понавља најкасније у року од 15 дана.</p>
<p>*Службени гласник РС, број 22/2012</p>
 <p>Члан 164.</p>
<p>Директор Коморе, на седници на којој је и сам изабран, 
уз образложење предлаже Скупштини Коморе кандидате за помоћнике директора и то 
једног из државне и једног из приватне лекарске праксе.</p>
<p>О кандидатима се гласа у пакету, а изабрани су уколико 
се за то изјасни више од половине присутних чланова Скупштине Коморе.</p>
<p>Уколико предложени кандидати не добију потребну већину 
гласова, гласање се понавља.</p>
<p>Мандат директора и помоћника директора Коморе траје 4 
године.</p>
<p>Процедура за избор два потпредседника РЛК идентична је 
процедури за избор помоћника директора Коморе.</p>
<p>Предлог за избор потпредседника РЛК скупштини РЛК 
доставља председник РЛК.</p>
<p>О кандидатима се гласа у пакету, а изабрани су уколико 
се за то изјасни више од половине присутних чланова скупштине РЛК.</p>
<p>Уколико предложени кандидати не добију потребну већину 
гласова, гласање се понавља.</p>
<p>Мандат председника РЛК и потпредседника РЛК траје 
четири године.</p>
<p>*Службени гласник РС, број 22/2012</p>
 <p>Члан 165.</p>
<p>Иницијатива за опозив директора Коморе или помоћника 
директора Коморе доставља се, у писаној форми, Комисији за избор и именовање 
Скупштине Лекарске коморе Србије.</p>
<p>Иницијативу за опозив директора Коморе или помоћника 
директора Коморе може поднети најмање једна трећина чланова Скупштине Коморе или 
једна регионална комора на основу одлуке донете са више од половине гласова у 
скупштини регионалне коморе.</p>
<p>О иницијативи за опозив директора или помоћника 
директора Лекарске коморе Србије, Скупштина Коморе одлучује на првој седници 
после дана пријема иницијативе.</p>
<p>Директор или помоћник директора Лекарске коморе Србије 
су опозвани уколико се за то изјасни више од половине присутних чланова 
Скупштине Коморе.</p>
<p>Избор новог директора Коморе или помоћника директора 
Коморе има се обавити најкасније у року од 30 дана ода дана опозива претходног.</p>
<p>До избора новог директора функцију директора врши 
помоћник кога Скупштина Коморе за то овласти.</p>
<p>У случају истовременог опозива директора и оба 
помоћника функцију директора Коморе, до избора новог, врши председник Скупштине 
Коморе.</p>
<p>Иницијатива за опозив председника РЛК или два 
потпредседника РЛК доставља се, у писаној форми, Комисији за избор и именовање 
скупштине РЛК.</p>
<p>Иницијативу за опозив председника РЛК или 
потпредседника РЛК може поднети најмање једна трећина чланова скупштине РЛК.</p>
<p>О иницијативи за опозив председника РЛК или 
потпредседника РЛК, скупштина РЛК одлучује на првој седници после дана пријема 
иницијативе.</p>
<p>Председник РЛК или потпредседник РЛК су опозвани 
уколико се за то изјасни више од половине од чланова скупштине РЛК.</p>
<p>Избор новог председника или потпредседника РЛК има се 
обавити најкасније у року од 30 дана ода дана опозива претходног, на новој 
седници скупштине РЛК.</p>
<p>До избора новог председника РЛК функцију председника 
РЛК врши потпредседник кога скупштина РЛК за то овласти.</p>
<p>У случају истовременог опозива председника РЛК и оба 
потпредседника РЛК функцију председника РЛК, до избора новог, врши председник 
скупштине РЛК.</p>
<p>*Службени гласник РС, број 22/2012</p>
<p>16. НАДЗОРНИ ОДБОР КОМОРЕ И РЛК</p>
<p>*Службени гласник РС, број 22/2012</p>
 <p>Члан 166.</p>
<p>Надзорни одбор има председника, потпредседника и три 
члана које бира Скупштина Коморе.</p>
<p>Председник, потпредседник и чланови Надзорног одбора 
морају бити изабрани најкасније у року од 30 дана од дана конституисања 
Скупштине Коморе.</p>
<p>Кандидате за председника, потпредседника и чланове 
Надзорног одбора, искључиво из редова чланова Скупштине Коморе, може предложити 
најмање једна петина чланова Скупштине Коморе или једна регионална комора.</p>
<p>Предлози се, у писаној форми, достављају Комисији за 
избор и именовање ЛКС која утврђује листе кандидата за све набројане функције и 
доставља их Скупштини Коморе на одлучивање.</p>
<p>За председника Надзорног одбора Коморе изабран је 
кандидат који у првом кругу освоји више од половине гласова присутних чланова 
Скупштине Коморе.</p>
<p>Уколико ниједан од кандидата не задобије више од 
половине гласова, приступа се другом кругу гласања.</p>
<p>У други круг гласања иду два кандидата са највећим 
бројем гласова у првом кругу, а изабран је онај кандидат који освоји већи број 
гласова.</p>
<p>Поступак избора потпредседника Надзорног одбора Коморе 
идентичан је поступку избора председника.</p>
<p>За чланове Надзорног одбора Коморе изабрани су 
кандидати са највећим бројем гласова присутних чланова Скупштине Коморе.</p>
<p>Уколико је број предложених кандидата једнак броју 
који се бира, о предложеној листи кандидата може се гласати у целости. У том 
случају, кандидати су изабрани уколико је за њих гласало више од половине 
присутних чланова Скупштине Коморе.</p>
<p>Мандат председника, потпредседника и чланова надзорног 
одбора Коморе траје четири године.</p>
<p>Надзорни одбор РЛК има председника и два члана које 
бира скупштина РЛК.</p>
<p>Председник и чланови надзорног одбора РЛК морају бити 
изабрани најкасније у року од 15 дана од дана конституисања скупштине РЛК.</p>
<p>Кандидате за председника и чланове надзорног одбора 
РЛК, искључиво из редова чланова скупштине РЛК, може предложити најмање једна 
петина чланова скупштине РЛК.</p>
<p>Предлози се, у писаној форми, достављају комисији за 
избор и именовање РЛК која утврђује листе кандидата за све набројане функције и 
доставља их скупштини РЛК на одлучивање.</p>
<p>За председника надзорног одбора РЛК изабран је 
кандидат који у првом кругу освоји више од половине гласова присутних чланова 
скупштине РЛК.</p>
<p>Уколико ниједан од кандидата не задобије више од 
половине гласова, приступа се другом кругу гласања.</p>
<p>У други круг гласања иду два кандидата са највећим 
бројем гласова у првом кругу, а изабран је онај кандидат који освоји већи број 
гласова.</p>
<p>За чланове надзорног одбора РЛК изабрани су кандидати 
са највећим бројем гласова присутних чланова скупштине РЛК.</p>
<p>Уколико је број предложених кандидата једнак броју 
који се бира, о предложеној листи кандидата може се гласати у целости. У том 
случају, кандидати су изабрани уколико је за њих гласало више од половине 
присутних чланова скупштине РЛК.</p>
<p>Мандат председника и чланова надзорног одбора РЛК 
траје 4 године.</p>
<p>*Службени гласник РС, број 22/2012</p>
 <p>Члан 167.</p>
<p>Иницијативу за опозив председника, потпредседника, 
члана или Надзорног одбора Коморе у целини, у писаној форми, Комисији за избор и 
именовање Скупштине Коморе, може поднети најмање једна петина чланова Скупштине 
Коморе или једна регионална комора.</p>
<p>Скупштина Коморе се о поднетој иницијативи изјашњава 
на првој наредној седници од дана пријема иницијативе.</p>
<p>Председник, потпредседник или Члан Надзорног одбора су 
опозвани уколико се за то изјасни више од половине од присутних чланова 
Скупштине Коморе.</p>
<p>У случају опозива председника, потпредседника, члана 
или целог Надзорног одбора Коморе, Скупштина Коморе ће изабрати нове чланове или 
цело тело, на новој седници, најкасније у року од 30 дана од дана опозива.</p>
<p>Опозваног председника, до избора новог, у складу са 
Пословником о раду Надзорног одбора Лекарске коморе Србије, замењује 
потпредседник или један од чланова.</p>
<p>Иницијативу за опозив председника, потпредседника, 
члана или Надзорног одбора Коморе у целини, у писаној форми, Комисији за избор и 
именовање Скупштине Коморе, може поднети најмање једна петина чланова Скупштине 
Коморе или једна регионална комора.</p>
<p>Скупштина Коморе се о поднетој иницијативи изјашњава 
на првој наредној седници од дана пријема иницијативе.</p>
<p>Председник, потпредседник или Члан Надзорног одбора су 
опозвани уколико се за то изјасни више од половине од броја присутних чланова 
Скупштине.</p>
<p>У случају опозива председника, потпредседника, члана 
или целог Надзорног одбора Коморе, Скупштина Коморе ће изабрати нове чланове или 
цело тело, на новој седници, најкасније у року од 30 дана од дана опозива.</p>
<p>Опозваног председника, до избора новог, у складу са 
Пословником о раду Надзорног одбора Лекарске коморе Србије, замењује 
потпредседник или један од чланова.</p>
<p>Иницијативу за опозив председника, или члана надзорног 
одбора РЛК у целини, у писаној форми, комисији за избор и именовање скупштине 
РЛК, може поднети најмање једна петина чланова скупштине РЛК.</p>
<p>Скупштина РЛК се о поднетој иницијативи изјашњава на 
првој наредној седници од дана пријема иницијативе.</p>
<p>Председник или Члан надзорног одбора РЛК су опозвани 
уколико се за то изјасни више од половине од броја присутних чланова скупштине 
РЛК.</p>
<p>У случају опозива председника, члана или целог 
надзорног одбора РЛК, скупштина РЛК ће изабрати нове чланове или цело тело, на 
новој седници, најкасније у року од 15 дана од дана опозива.</p>
<p>Опозваног председника, до избора новог, у складу са 
Пословником о раду надзорног одбора РЛК, замењује један од чланова.</p>
<p>Иницијативу за опозив председника, члана или надзорног 
одбора РЛК у целини, у писаној форми, комисији за избор и именовање скупштине 
РЛК, може поднети најмање једна петина чланова скупштине РЛК .</p>
<p>Скупштина РЛК се о поднетој иницијативи изјашњава на 
првој наредној седници од дана пријема иницијативе.</p>
<p>Председник или Члан надзорног одбора РЛК су опозвани 
уколико се за то изјасни више од пола од присутног броја чланова скупштине РЛК.</p>
<p>У случају опозива председника, члана или целог 
надзорног одбора РЛК, скупштина РЛК ће изабрати нове чланове или цело тело, на 
новој седници, најкасније у року од 15 дана од дана опозива.</p>
<p>Опозваног председника, до избора новог, у складу са 
Пословником о раду надзорног одбора РЛК, замењује један од чланова надзорног 
одбора РЛК.</p>
<p>*Службени гласник РС, број 22/2012</p>
<p>17. ПОСЕБНИ ОДБОРИ КОМОРЕ И ПОСЕБНИ ОДБОРИ РЛК</p>
<p>*Службени гласник РС, број 22/2012</p>
 <p>Члан 168.</p>
<p>Посебни одбори Коморе Србије имају по 10 чланова, који 
из својих редова бирају председника и потпредседника одбора, уважавајући 
равноправну заступљеност регионалних комора и државне и приватне праксе.</p>
<p>Посебне одборе регионалних комора чине председник, 
потпредседник и 10 чланова, уз равноправну заступљеност представника државне и 
приватне лекарске праксе, осим у одборима за државну и приватну праксу.</p>
<p>Скупштина Лекарске коморе Србије, односно скупштина 
регионалне лекарске коморе бира чланове посебних одбора најкасније у року од 30 
дана од дана конституисања Скупштине Коморе, односно скупштине РЛК.</p>
<p>Кандидате за чланове посебних одбора Коморе, и то по 
два, предлажу регионалне коморе, на основу одлука скупштина регионалних комора 
донетих са више од половине гласова чланова скупштина регионалних комора 
присутних на седницама на коме се одлучивало о кандидатима за чланове посебних 
одбора.</p>
<p>Кандидате за чланове посебних одбора регионалне коморе 
може предложити најмање једна петина чланова скупштине регионалне коморе.</p>
<p>Комисија за избор и именовање Скупштине Коморе, 
односно комисији за избор и именовање скупштине РЛК на основу писаних 
кандидатура регионалних комора, односно чланова скупштине регионалне коморе, 
утврђује листе кандидата за чланове посебних одбора, и доставља их Скупштини 
Коморе, односно регионалне коморе на одлучивање.</p>
<p>Скупштина Коморе, односно скупштина РЛК, гласа о листи 
кандидата за чланове предложених одбора у целини.</p>
<p>Листа је прихваћена уколико се за њу изјасни више од 
половине присутних чланова Скупштине Коморе, односно скупштине РЛК.</p>
<p>Уколико понуђена листа не добије потребну већину, 
Скупштина коморе, односно скупштина РЛК ће, најкасније у року од 30 дана 
поновити изборе.</p>
<p>Чланови посебних одбора Коморе и чланови посебних 
одбора РЛК из својих редова бирају председника и потпредседника и предлажу 
Скупштини Коморе, односно регионалне коморе кандидате за чланове Управног одбора 
Коморе, односно чланове извршног одбора регионалне коморе из посебних одбора 
Коморе, односно посебних одбора РЛК.</p>
<p>Поступак избора председника и потпредседника посебних 
одбора, као и поступак избора представника посебних одбора у Управном одбору, 
односно извршном одбору ближе се уређују пословницима о раду посебних одбора ЛКС 
и пословницима о раду посебних одбора РЛК.</p>
<p>Мандат председника, потпредседника и чланова посебних 
одбора ЛКС и РЛК траје четири године.</p>
<p>*Службени гласник РС, број 22/2012</p>
 <p>Члан 169.</p>
<p>Иницијативу за опозив појединих чланова посебног 
одбора или одбора у целини Коморе, Комисији за избор и именовање ЛКС, у писаној 
форми, може предложити најмање један петина чланова Скупштине Коморе или једна 
регионална комора.</p>
<p>Иницијативу за опозив појединих чланова посебног 
одбора или одбора у целини регионалне коморе, Комисији за избор и именовање 
регионалне коморе, у писаној форми, може предложити најмање један петина чланова 
скупштине регионалне коморе .</p>
<p>Скупштина се о поднетој иницијативи изјашњава 
гласањем, на првој седници после пријема иницијативе.</p>
 <p>Члан посебног одбора или одбор у целини, опозвани су 
 уколико се за то изјасни више од половине од присутног броја чланова Скупштине 
 Коморе, односно скупштине регионалне коморе.</p>
<p>Нови члан посебног одбора или посебни одбор у целини 
бира се најкасније у року од 30 дана од опозива, на седници Скупштине Лекарске 
коморе Србије, односно скупштини регионалне коморе.</p>
<p>*Службени гласник РС, број 22/2012</p>
<p>18. ВРХОВНИ СУД ЧАСТИ И ПРВОСТЕПЕНИ СУДОВИ ЧАСТИ</p>
<p>*Службени гласник РС, број 22/2012</p>
 <p>Члан 170.</p>
<p>Врховни суд части чине председник, заменик председника 
и 15 чланова.</p>
<p>Председника, заменика председника и чланове Врховног 
суда части бира Скупштина Лекарске коморе Србије најмање 45 дана пре истека 
њиховог мандата.</p>
<p>Кандидате за председника и заменика председника 
Врховног суда части може предложити најмање једна петина чланова Скупштине 
Коморе или једна регионална комора.</p>
<p>Кандидатуре се, у писаној форми, достављају Комисији 
за избор и именовање Скупштине Коморе, која прави коначну листу предложених 
кандидата и доставља је Скупштини Коморе на одлучивање.</p>
<p>За председника Врховног суда части изабран је онај 
кандидат који у првом кругу гласања освоји више од једне половине гласова 
присутних чланова Скупштине Коморе.</p>
<p>Ако у првом кругу гласања ниједан кандидат не освоји 
натполовичну већину гласова, два кандидата са највећим бројем гласова иду у 
други круг гласања.</p>
<p>За председника Врховног суда части изабран је кандидат 
који у другом кругу освоји већи број гласова присутних чланова Скупштине Коморе.</p>
<p>Поступак избора заменика председника Врховног суда 
части идентичан је поступку избора председника.</p>
<p>Свака регионална комора доставља Комисији за избор и 
именовање по два кандидата са своје територије за чланове Врховног суда части.</p>
<p>Комисија прави заједничку листу кандидата и доставља 
је Скупштини Коморе на одлучивање.</p>
<p>О листи кандидата за чланове Врховног суда части гласа 
се у целости.</p>
<p>Чланови Врховног суда части изабрани су ако се за то 
изјасни више од половине присутних чланова Скупштине Лекарске коморе Србије.</p>
<p>Мандат председника, заменика председника и чланова 
Врховног суда части траје пет година, почев од дана полагања свечане изјаве.</p>
<p>*Службени гласник РС, број 22/2012</p>
 <p>Члан 171.</p>
<p>Суд части првог степена чине председник, заменик 
председника и 10 чланова.</p>
<p>Председника, заменика председника и чланове суда части 
првог степена бира скупштина регионалне лекарске коморе најмање 45 дана пре 
истека мандата.</p>
<p>Кандидате за председника и заменика председника може 
предложити најмање једна петина чланова скупштине регионалне лекарске коморе.</p>
<p>Кандидатуре се, у писаној форми, достављају комисији 
за избор и именовање скупштине РЛК, која прави коначну листу предложених 
кандидата и доставља је скупштини регионалне лекарске коморе на одлучивање.</p>
<p>За председника суда части првог степена изабран је 
онај кандидат који у првом кругу гласања освоји више од половине гласова 
присутних чланова скупштине регионалне лекарске коморе.</p>
<p>Ако у првом кругу гласања ниједан кандидат не освоји 
више од половине гласова, два кандидата са највећим бројем гласова иду у други 
круг гласања.</p>
<p>За председника суда части првог степена изабран је 
кандидат који у другом кругу освоји већи број гласова присутних чланова 
скупштине регионалне лекарске коморе.</p>
<p>Поступак избора заменика председника суда части првог 
степена идентичан је поступку избора председника.</p>
<p>Сваки делегат у скупштини регионалне лекарске коморе 
може да предложи комисији за избор и именовање РЛК по једног кандидата за члана 
суда части првог степена те РЛК.</p>
<p>Комисија прави заједничку листу кандидата и доставља 
је скупштини регионалне лекарске коморе на одлучивање.</p>
<p>О листи кандидата за чланове суда части првог степена 
гласа се у целости.</p>
<p>Чланови суда части првог степена изабрани су ако се за 
то изјасни више од половине присутних чланова скупштине Регионалне лекарске 
коморе.</p>
<p>Мандат председника, заменика председника и чланова 
суда части првог степена траје пет година, почев од дана полагања свечане 
изјаве.</p>
<p>*Службени гласник РС, број 22/2012</p>
 <p>Члан 172.</p>
<p>Иницијативу за опозив председника, заменика 
председника, члана Врховног суда части или Врховног суда части у целини, у 
писаној форми, Комисији за избор и именовање, може поднети најмање једна петина 
чланова Скупштине Коморе или једна регионална комора.</p>
<p>Скупштина ће се о поднетој иницијативи изјаснити на 
првој седници која следи по пријему иницијативе.</p>
<p>Председник, заменик председника, Члан или Врховни суд 
части у целини опозвани су уколико се за то изјасни више од половине присутних 
чланова Скупштине Коморе.</p>
<p>У случају опозива, Скупштина ће нове носиоце функција 
у Врховном суду части или Врховни суд части у целини, изабрати у року од 30 дана 
од опозива претходних, на новој седници.</p>
<p>У случају опозива председника Врховног суда части, до 
избора новог, а у складу са Правилима о раду Врховног суда части Лекарске коморе 
Србије, функцију председника обавља заменик председника или најстарији члан 
Врховног Суда части.</p>
<p>Процедура за опозив председника, заменика председника, 
члана првостепеног суда части, или првостепеног суда части у целини идентична је 
процедури за опозив председника, заменика председника, члана Врховног суда части 
или Врховног суда части у целини.</p>
<p>Иницијативу за опозив може поднети најмање једна 
петина чланова скупштине регионалне коморе или Врховни суд части.</p>
<p>Иницијатива се подноси Комисији за избор и именовање 
регионалне коморе, а одлуку о поднетој иницијативи доноси скупштина регионалне 
коморе, са гласовима више од половине присутних чланова скупштине РЛК.</p>
<p>У случају опозива председника првостепеног суда части, 
до избора новог, а у складу са правилима о раду првостепеног суда части, 
функцију председника обавља заменик председника или најстарији члан првостепеног 
суда части.</p>
<p>*Службени гласник РС, број 22/2012</p>
 <p>Члан 173.</p>
<p>Правила о избору и опозиву у овој глави примењиваће се 
до доношења посебних Правила која регулише ову материју, а од стране Скупштине 
Лекарске коморе Србије.</p>
<p>*Службени гласник РС, број 22/2012</p>
<p>19. ЕТИЧКИ ОДБОР</p>
<p>*Службени гласник РС, број 22/2012</p>
 <p>Члан 174.</p>
<p>Формирање и састав Етичког одбора уређују се посебном 
Главом Статута: правилима о образовању и раду Етичког одбора Скупштине Лекарске 
коморе Србије.</p>
<p>*Службени гласник РС, број 22/2012</p>
<p>20. КОМИСИЈА ЗА ПОСРЕДОВАЊЕ</p>
<p>*Службени гласник РС, број 22/2012</p>
 <p>Члан 175.</p>
<p>Комисију за посредовање чине три члана (председник и 
два члана) и исту бира Скупштина сваке регионалне лекарске коморе.</p>
<p>Послове из своје надлежности чланови Комисије обављају 
на основу Правила о раду Комисије за посредовање који доноси Скупштина Лекарске 
коморе Србије, као део овог статута.</p>
<p>*Службени гласник РС, број 22/2012</p>
<p>21. ПРЕЛАЗНЕ И ЗАВРШНЕ ОДРЕДБЕ</p>
<p>*Службени гласник РС, број 22/2012</p>
 <p>Члан 176.</p>
<p>Директор, чланови Управног и Надзорног одбора не могу 
бити лица изабрана, постављена или именована на функцију у државном органу, 
органу територијалне аутономије или локалне самоуправе, лица изабрана у органе 
управљања односно пословања високошколских установа, Српског лекарског друштва, 
Друштва лекара Војводине, Друштва лекара Косова и Метохије, удружења 
здравствених установа и других стручних удружења здравствених радника.</p>
<p>*Службени гласник РС, број 22/2012</p>
 <p>Члан 177.</p>
<p>Руководећа функција у органима Коморе није спојива са 
функцијама у политичким партијама, о чему кандидат за руководећу функцију у 
органима Коморе прилаже писану изјаву.</p>
<p>*Службени гласник РС, број 22/2012</p>
 <p>Члан 178.</p>
<p>Чланови сазива Скупштине Лекарске коморе Србије који 
буду изабрани на руководеће функције у Комори имају рок од 90 дана да поднесу 
оставке на функције наведене у члановима 176. и 177. овог статута и о томе 
писмено обавесте Скупштину Коморе.</p>
<p>Уколико поменути чланови Скупштине не поступе у складу 
са ставом 1. овог члана, аутоматски ће бити опозвани са својих функција у Комори 
због кршења одредби Закона о коморама здравствених радника, Статута Лекарске 
коморе Србије, односно ових правила.</p>
<p>*Службени гласник РС, број 22/2012</p>
 <p>Члан 179.</p>
<p>Саставни део ових правила чини Одлука о утврђеним 
изборним јединицама за изборе чланова Скупштине и других органа Лекарске коморе 
Србије и чланова скупштине и других органа регионалних лекарских комора у њеном 
саставу.</p>
<p>*Службени гласник РС, број 22/2012</p>
<p>XV – ПРАВИЛА О РАДУ КОМИСИЈЕ ЗА ПОСРЕДОВАЊЕ</p>
<p>*Службени гласник РС, број 22/2012</p>
<p>1. Опште одредбе</p>
<p>*Службени гласник РС, број 22/2012</p>
 <p>Члан 180.</p>
<p>Правила о раду Комисије за посредовање утврђује се начин 
рада, надлежност, састав и овлашћења Комисије за посредовање на огранку Лекарске 
коморе Србије, као и правила поступка посредовања у спорним односима.</p>
<p>У дисциплинским поступцима, покренутим пред Судовима 
части ЛКС, по службеној дужности, поступак посредовања (медијације) може се 
водити ради решавања спорног односа између чланова Коморе, као и између чланова 
Коморе и пацијента, независно од вођења дисциплинског поступка пред судовима 
части, у делу који се односи на њихов спорни однос.</p>
<p>*Службени гласник РС, број 22/2012</p>
 <p>Члан 181.</p>
<p>Ради вансудског решавања спорова између чланова 
Коморе, као и између члана Коморе и пацијента, у вези са обављањем здравствене 
делатности врши се посредовање од стране Комисије за посредовање и Центра за 
медијацију, а у складу са одредбама Закона о медијацији.</p>
<p>Стране у спору могу споразумно бирати посреднике – 
медијаторе са јединствене листе медијатора Центра за медијацију.</p>
<p>Сваки огранак има своју Комисију за посредовање.</p>
<p>Странке у поступку за посредовање могу бити чланови 
Коморе и корисници здравствених услуга.</p>
<p>*Службени гласник РС, број 22/2012</p>
 <p>Члан 182.</p>
<p>Странке могу своје спорове решавати пред Комисијом за 
посредовање огранка Коморе и ЛКС, као и пред Центром за медијацију уколико се 
претходно о томе сагласе и о поднесу споразумни захтев у писаном облику, пре 
покретања поступка пред судовима части и за време поступка пред судовима части, 
све до доношења коначне одлуке пред судовима части. Сагласност мора садржати и 
сагласност око избора посредника.</p>
<p>Чланови Коморе су обавезни да прихвате споразумно 
решавање насталог спорног односа.</p>
<p>Стране се могу сагласити да у поступку посредовања 
поред медијатора учествује и комедијатор, као стручњак из одређене области 
посредовања.</p>
<p>*Службени гласник РС, број 22/2012</p>
<p>2. Начин рада Комисије за посредовање</p>
<p>*Службени гласник РС, број 22/2012</p>
 <p>Члан 183.</p>
<p>Комисија за посредовање огранка Коморе и Лекарске 
коморе Србије може посредовати само о питању које пред њу изнесу странке спора.</p>
<p>Споразум који странке потпишу пред Комисијом за 
посредовање огранка Коморе и Лекарске коморе Србије има према странкама карактер 
вансудског поравнања, те странке не могу по истом питању покретати поступак пред 
судом части и редовним судовима, изузев уколико обе или једна од страна која је 
потписала споразум у поступку посредовања не поштује потписани споразум, у року 
који је дефинисан споразумом.</p>
<p>*Службени гласник РС, број 22/2012</p>
 <p>Члан 184.</p>
<p>Седишта комисија за посредовање огранка налазе се у 
седиштима огранака Коморe.</p>
<p>*Службени гласник РС, број 22/2012</p>
<p>3. Састав Комисија за посредовање</p>
<p>*Службени гласник РС, број 22/2012</p>
 <p>Члан 185.</p>
<p>Комисије за посредовање Коморе састоји се од 
председника и два члана, с тим да уколико је чине чланови Коморе исти не могу 
бити чланови органа Коморе, изузев чланова Скупштине Лекарске коморе Србије.</p>
<p>Мандат чланова Комисије за посредовање ЛКС је четири 
године и може бити поновљен више пута.</p>
<p>*Службени гласник РС, број 22/2012</p>
 <p>Члан 186.</p>
<p>Извршни одбор огранка Коморе и Управни одбор Лекарске 
коморе Србије може одредити и дипломираног правника са положеним правосудним 
испитом за пружање правно – техничке помоћи Комисији за посредовање огранка 
Коморе и Лекарске коморе Србије, односно послове из домена стручне службе 
Комисије за посредовање огранка Коморе и Лекарске коморе Србије може пренети у 
надлежност својих стручних служби.</p>
<p>*Службени гласник РС, број 22/2012</p>
<p>4. Покретање поступка посредовања</p>
<p>*Службени гласник РС, број 22/2012</p>
 <p>Члан 187.</p>
<p>Поступак посредовања покреће се подношењем споразумног 
или појединачног захтева за покретање поступка посредовања Комисији за 
посредовање огранка Коморе или Комисији за посредовање Лекарске коморе Србије 
или Центру за медијацију.</p>
<p>У захтеву се наводе следећи подаци:</p>
<p>– имена странака спора;</p>
<p>– подаци о међусобном спору.</p>
<p>Уколико захтев из става 1. овог члана нису поднеле 
стране споразумно, стручна служба огранка Коморе ће упутити примљени захтев 
другој страни у спору уз упозорење да може у року од 8 дана од дана пријема 
захтева обавестити Комисију за посредовање огранка Коморе да прихвата решавање 
спора пред њом, и тада се сматра да је поднет споразумни захтев, а уколико у 
наведеном року страна у спору не одговори на упућен захтев сматра се да је 
предлог за посредовање одбијен.</p>
<p>*Службени гласник РС, број 22/2012</p>
<p>5. Спровођење поступка</p>
<p>*Службени гласник РС, број 22/2012</p>
 <p>Члан 188.</p>
<p>Стране у спору могу да се споразумеју о начину 
спровођења поступка, а ако не Комисија за посредовање ће спровести поступак 
посредовања на начин који сматра да је одговарајући, имајући у виду околности 
спорног односа, интересе које стране желе да остваре, уз поштовање начела 
хитности.</p>
<p>Комисија за посредовање може да води заједничке или 
одвојене разговоре са странама, као и да уз сагласност једне стране другој 
пренесе и предочи предлоге и ставове о појединим питањима.</p>
<p>Уколико странке прихвате предлог, саставља се споразум 
који странке потписују и овакав споразум странака има карактер поравнања у 
вансудском поступку.</p>
<p>Чланови Комисије за посредовање су дужни да у поступку 
посредовања поступају неутрално, без икаквих предрасуда у погледу страна у спору 
и предмета спора, без наметања решења.</p>
<p>Уколико стране у спору по спорном питању не постигну 
споразум, поступак посредовања се окончава констатовањем да посредовање није 
успело, закључком.</p>
<p>Уз сагласност страна у спору поступак посредовања у 
име Комисије за посредовање из члана 181. овог статута може вршити Центар за 
медијацију при Министарству правде, уз одговарајућу накнаду коју плаћају стране 
у поступку у једнаким износима.</p>
<p>*Службени гласник РС, број 22/2012</p>
<p>6. Окончање поступка</p>
<p>*Службени гласник РС, број 22/2012</p>
 <p>Члан 189.</p>
<p>Поступак посредовања се окончава пред Комисијом за 
посредовање или пред Центром за медијацију, у року од 90 дана од дана подношења 
захтева.</p>
<p>Поступак посредовања се окончава:</p>
<p>1) закључивањем споразума,</p>
<p>2) одлуком да се поступак обуставља, јер даљи поступак 
није оправдан,</p>
<p>3) изјавом стране о одустајању од даљег поступка.</p>
<p>Споразум између странака не сме бити противан јавном 
поретку, добрим обичајима и моралу.</p>
<p>У поступку пред Комисијом за посредовање огранка 
коморе примењују се углавном начела Закона о посредовању – медијацији, као што 
су начело добровољности, начело једнакости и равноправности страна, начело 
поверљивости и начело хитности, уколико овим статутом није другачије одређено.</p>
<p>*Службени гласник РС, број 22/2012</p>
<p>7. Застарелост покретања поступка пред Комисијом за 
посредовање</p>
<p>*Службени гласник РС, број 22/2012</p>
 <p>Члан 190.</p>
<p>Покретање поступка посредовања пред Комисијом за 
посредовање застарева истеком једне године од учињене повреде.</p>
<p>Покретањем поступка посредовања пред Комисијом за 
посредовање или Центром за медијацију застарелост се прекида пред судовима 
части.</p>
<p>Одредбе ових Правила примењују се на повреде учињене 
од дана доношења Закона о коморама здравствених радника.</p>
<p>*Службени гласник РС, број 22/2012</p>
<p>8. Трошкови поступка посредовања</p>
<p>*Службени гласник РС, број 22/2012</p>
 <p>Члан 191.</p>
<p>Свака страна у поступку сноси своје трошкове пред 
Комисијом за посредовање, или пред Центром за медијацију, уколико се стране 
Споразумом другачије не договоре, у складу са трошковником Центра за медијацију.</p>
<p>*Службени гласник РС, број 22/2012</p>
<p>Брисан је наслов XIII – a ПРАВИЛА О РАДУ СУДОВА ЧАСТИ, који 
је додат у броју 43/2011 (види члан 50. Измена и допуна Статута - 22/2012-33)</p>
<p>Брисан је наслов I. Опште одредбе, који је додат у броју 
43/2011 (види члан 50. Измена и допуна Статута - 22/2012-33)</p>
<p>XVI - ПРАВИЛА О РАДУ СУДОВА ЧАСТИ</p>
<p>*Службени гласник РС, број 22/2012</p>
<p>1. Опште одредбе</p>
<p>*Службени гласник РС, број 22/2012</p>
 <p>Члан 192.</p>
<p> 
Правилима о раду Судова части (у даљем тексту: Правила) утврђује се 
организација, начин рада, надлежност, ток поступка пред Судовима части првог и 
другог степена Лекарске коморе Србије (у даљем тексту: Комора), мере које се 
изричу за дисциплинске повреде утврђене Законом о коморама здравствених радника 
и Статутом Лекарске коморе Србије, као и правни лекови.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 193.</p>
<p>Судови части Лекарске коморе Србије су органи Лекарске 
коморе Србије који врше своје функције утврђене Законом и Статутом Лекарске 
коморе Србије, тј. овим правилима.</p>
<p>Судови части су у вршењу своје функције самостални и 
независни и суде на основу Закона, Статута ЛКС, Кодекса професионалне етике ЛКС 
и ових правила.</p>
<p>Судови части се образују као:</p>
<p>1. Судови части при Регионалним лекарским коморама, 
као судови части првог степена и</p>
<p>2. Врховни суд части на нивоу Лекарске коморе Србије, 
као суд части другог степена.</p>
<p>Суд части првог степена, има седиште у седишту огранка 
Коморе, односно у Београду, Новом Саду, Крагујевцу, Нишу и Косовској Митровици.</p>
<p>Врховни суд части, као Суд части другог степена, има 
седиште у седишту Коморе, односно у Београду.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 194.</p>
<p>Суд части из члана 193. Статута утврђује повреду 
професионалне дужности и/или угледа члана Коморе, на основу спроведеног поступка 
за утврђивање дисциплинске одговорности члана Лекарске коморе Србије.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>2. Дисциплинска одговорност</p>
<p>*Службени гласник РС, број 22/2012</p>
 <p>Члан 195.</p>
<p>Повреде професионалне дужности и/или угледа члана 
Коморе постоје ако члан Коморе својим чињењем или нечињењем:</p>
<p>1. поступа у супротности са одредбама закона којим се 
уређује здравствена заштита и закона којим се уређује здравствено осигурање у 
пружању здравствене заштите пацијентима;</p>
<p>2. повреди етички кодекс ЛКС;</p>
<p>3. обавља здравствену делатност нестручно, односно у 
супротности са савременим достигнућима медицинске науке и праксе, или ако начини 
стручну грешку;</p>
<p>4. својим понашањем према пацијентима, другим 
члановима коморе или трећим лицима повреди углед професије;</p>
<p>5. у обављању здравствене делатности злоупотреби 
средства здравственог осигурања;</p>
<p>6. не испуњава обавезе члана коморе утврђене законом, 
статутом и другим општим актима коморе.</p>
<p>Кривична или прекршајна одговорност, односно одговорност 
члана коморе из радног односа код послодавца, не искључује дисциплинску 
одговорност члана коморе по овом статуту те се сви ови поступци могу паралелно 
водити.</p>
<p>Повреде професионалне дужности или угледа члана 
Коморе Судови части класификују се као: лаке и тешке повреде и квалификују се 
сразмерно тежини учињене повреде професионалне дужности или угледа члана Коморе 
и тежини настале последице у сваком 
конкретном случају.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 196.</p>
<p>Пред Судом части може да одговара само члан Лекарске 
Коморе Србије, који је уписан у Именик чланова Лекарске коморе Србије, а који се 
води у евиденцији Регионалне лекарске коморе на чијој територији има 
пребивалиште.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 197.</p>
<p>У поступку пред Судом части примењују се одредбе 
Закона о општем управном поступку (у даљем тексту: ЗУП) у погледу усмене 
расправе, доказивања, достављања записника, искључења јавности као и начела 
ЗУП-а, као што су начело законитости, начело истине, начело оцене доказа, начело 
самосталности у решавању, уколико Статутом, тј. овим правилима није другачије 
одређено.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 198.</p>
<p>Сви учесници у поступку пред Судом части као и чланови 
Коморе, органи, тела и организациони облици Коморе су дужни да Судовима части 
достављају акте, списе, податке и обавештења који су потребни у поступку 
одлучивања пред Судом части.</p>
<p>Чланови Коморе су дужни, по захтеву Суда, да доставе 
на увид потребна документа за потребе поступка.</p>
<p>За потребе вођења поступка и утврђивања доказа, Судови 
части су овлашћени да од редовних судова, државних органа, привредних друштава, 
установа, и свих правних и физичких лица траже, акте, списе, податке и 
обавештења.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 199.</p>
<p>О свом раду Судови части извештавају Скупштину Коморе 
и подносе јој годишњи извештај.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 200.</p>
<p>Mатеријалне и друге услове за рад првостепеног Суда 
части обезбеђују Регионалне лекарске коморе пред којима се поступак води, а 
услове за рад Врховног суда части, обезбеђује Лекарска комора Србије.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>3. Границе расправе пред Судом части</p>
<p>*Службени гласник РС, број 22/2012</p>
 <p>Члан 201.</p>
<p>Суд части врши расправу на основу приложених доказа, у 
границама захтева за покретање дисциплинског поступка, пазећи по службеној 
дужности на надлежност, допуштеност и благовременост.</p>
<p>*Службени гласник РС, број 43/2011</p>
<p>*Службени гласник РС, број 22/2012</p>
 <p>Члан 202.</p>
<p>Када Суд части утврди да није месно надлежан да води 
поступак по одредбама ових правила, огласиће се ненадлежним и предмет проследити 
Суду части месно надлежном за вођење поступка.</p>
<p>Кад Суд части утврди да је предлог за покретање 
поступка поднет од неовлашћеног лица или да предлог није допуштен, јер није 
предмет расправе пред Судом части или када је неблаговремено поднет предлог за 
покретање поступка, или је захтевани докуменат који има снагу доказа стигао Суду 
по истеку рока, решењем ће обуставити поступак.</p>
<p>На решење из ст. 1. и 2. овог члана дозвољена је жалба 
председнику Врховног суда части у року од 8 дана од дана пријема решења.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>4. Јавност усмене расправе</p>
<p>*Службени гласник РС, број 22/2012</p>
 <p>Члан 203.</p>
<p>Усмена расправа је по правилу јавна.</p>
<p>Председник Суда части може својим образложеним 
закључком, по службеној дужности, искључити јавност са целе расправе, или само 
једног дела ако то захтевају разлози морала или јавне безбедности као и ради 
заштите државне, војне, службене, пословне, професионалне или научне тајне.</p>
<p>Захтев за искључење јавности са целе расправе или једног 
њеног дела може поднети и подносилац предлога или члан Коморе против кога се 
поступак пред Судом части води. Захтев се подноси председнику Суда части
пре 
почетка јавне расправе.</p>
<p>Против решења председника Суда части којим искључује 
јавност са расправе пред Судом части или захтев за искључење јавности одбија 
није дозвољена жалба.</p>
<p>У поступку пред Судом части у коме је искључена 
јавност, учесници у поступку дужни су да чувају као тајну све оно што дознају 
као учесници у овом поступку пред Судом части.</p>
<p>У поступку пред Судом части увек ће бити искључена 
јавност због интереса деце и малолетних лица и у том случају јавност ће бити 
искључена по службеној дужности.</p>
<p>На све што није предвиђено у погледу искључења 
јавности са јавне расправе Статутом тј. овим правилима, сходно се примењују 
одредбе чл. 140. и 141. ЗУП-а.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>5. Надлежност и састав Суда части</p>
<p>*Службени гласник РС, број 22/2012</p>
 <p>Члан 204.</p>
<p>У поступку пред Судом части надлежан Суд првог степена 
је Суд части према месту учлањења члана Коморе, односно према пребивалишту члана 
Коморе.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>Брисан је ранији члан 75. (види члан 63. Измена и допуна 
Статута - 22/2012-33)</p>
 <p>Члан 205.</p>
<p>У случајевима када када се не може формирати Веће пред 
првостепеним судом части за процесуирање у конкретном случају, јер постоје 
разлози за изузеће судија тога суда части или постоје објективни разлози који 
онемогућавају том суду части да започне или настави поступак, на захтев 
председника односног првостепеног суда части или када се поступак не може 
започети из оправданих, објективних разлога, на предлог Етичког одбора Лекарске 
коморе Србије, председник Врховног суда части, може овакав предмет проследити 
другом првостепеном суду части на даљу надлежност или може и сам решењем 
одредити судију истражитеља из другог првостепеног суда части, односно формирати 
Веће за вођење поступка у том предмету, а које је састављено од судија 
првостепених судова части других регионалних лекарских комора.</p>
<p>*Службени гласник РС, број 22/2012</p>
 <p>Члан 206.</p>
<p>Уколико се једна пријава односи на више чланова Коморе 
који су уписани у Именик Лекарске коморе Србије, али у евиденцијама које се воде 
код различитих РЛК, председник Врховног Суда части Лекарске коморе Србије 
решењем може одредити вођење обједињеног поступка пред само једним првостепеним 
Судом.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 207.</p>
<p>Суд части првог степена суди у трочланом Већу које чине 
председник Већа и двоје судија, које одређује председник Суда својим решењем.</p>
<p>Суд части првог степена има председника, 
заменика председника и 10 чланова.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 208.</p>
<p>За потребе првостепеног Суда части формира се стручна 
служба Суда части, која испитује испуњеност формалних услова предлога за 
покретање поступка пред првостепеним Судом части и пружа правну, техничку и 
административну помоћ председнику Суда и судијама – члановима Већа.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 209.</p>
<p>Председник првостепеног Суда части одређује из редова 
првостепеног Суда части судију који спроводи истражне радње и утврђује постојање 
основаности сумње за покретање поступка пред првостепеним судом части и који 
присуствује седницама Већа, како на главној расправи, тако и на нејавним 
седницама Већа.</p>
<p>Председник Суда части може, када се за то укаже 
потреба, да присуствује седницама Већа тог Суда, а може и позвати на разговор 
странке у поступку ради непосреднијег увида у чињенично стање предмета.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 210.</p>
<p>О жалби против одлуке Суда части првог степена решава 
Врховни суд части Лекарске коморе Србије.</p>
<p>Врховни суд части, као Суд части другог степена чине 
председник, заменик председника који замењује председника Суда у случају његове 
спречености и одсутности и 15 чланова, уважавајући равноправну заступљеност 
регионалних комора и државне и приватне праксе.</p>
<p>Врховни суд части Лекарске коморе Србије суди у Већу 
од петоро судија Врховног суда части, од којих је један председник Већа и које 
бира председник Врховног суда части Лекарске коморе Србије.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 211.</p>
<p>Председник Врховног суда части Лекарске коморе Србије 
из састава судија Врховног суда части решењем одређује судију известиоца који, 
поред испитивања испуњености формалних услова за вођење поступка, стручно 
анализира списе предмета и припрема предлог за разматрање и одлучивање пред 
Већем Врховног суда части.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 212.</p>
<p>Врховни суд части формира стручну службу Врховног суда 
части која му пружа правну, техничку и административну помоћ.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 213.</p>
<p>Председници, заменици председника, судије Судова части 
бирају се на 5 година, од момента давања свечане изјаве.</p>
<p>По извршеном избору, председници, заменици председника 
и чланови – судије дају свечану изјаву пред директором Лекарске коморе Србије и 
Скупштином Лекарске коморе Србије.</p>
<p>Текст свечане изјаве гласи:</p>
<p>„Изјављујем да ћу се у свом раду придржавати Устава, 
Закона и аката Лекарске коморе Србије и да ћу поверену функцију вршити савесно и 
непристрасно.”</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 214.</p>
<p>Председници, заменици и судије Судова части не могу 
бити председници, потпредседници и чланови: Управног одбора ЛКС, Етичког одбора 
ЛКС, Надзорних одбора ЛКС и РЛК, Комисија за посредовање, директор и помоћници 
директора ЛКС и председници и потпредседници Регионалних лекарских комора.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>6. Изузеће судија Судова части</p>
<p>*Службени гласник РС, број 22/2012</p>
 <p>Члан 215.</p>
<p>Председник Суда части, заменик председника или судија 
Суда части не може вршити дужност, односно судити у Већу пред Судом части:</p>
<p>1. ако је оштећен радњом члана Коморе против кога се 
води поступак;</p>
<p>2. ако му је члан Коморе из тачке 1. овог члана, или 
његов пуномоћник брачни друг или бивши брачни друг или сродник по крви у правој 
линији до било ког степена, у побочној линији до четвртог степена, а по тазбини 
до другог степена;</p>
<p>3. ако је са чланом Коморе из тачке 1. овог члана или 
његовим пуномоћником у односу стараоца, стараника, усвојиоца, усвојеника, 
храниоца или храњеника;</p>
<p>4. ако је у истом предмету саслушан као сведок или 
вештак;</p>
<p>5. ако је спровео истражне радње, или је одлучивао у 
првом степену;</p>
<p>6. ако је запослен у истом правном лицу као и члан 
Коморе против кога се води поступак;</p>
<p>7. ако постоје друге околности које изазивају сумњу у 
његову непристрасност.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 216.</p>
<p>Председник суда части, односно судија чим сазна да 
постоји разлог за изузеће, или образложени захтев за изузеће поднесе лице које 
поднело предлог за покретање поступка или члан Коморе против кога се поступак 
води, уз навођење околности због којих се сматра да постоји неки од основа за 
изузеће, дужан је да прекине сваки рад на том предмету и да о томе обавести 
председника Скупштине Коморе односно председника Суда.</p>
<p>Председник Суда части решава о захтеву за изузеће 
заменика председника Суда части и судија Суда части, а председник Скупштине 
Лекарске коморе Србије решава о захтеву за изузеће председника Судова части.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 217.</p>
<p>Против одлуке којом се захтев за изузеће усваја или 
одбија није дозвољена жалба.</p>
<p>Одредбе о изузећу судија примењују се и на вештаке и 
записничаре.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>7. Поступак пред судом части - Покретање поступка</p>
<p>*Службени гласник РС, број 22/2012</p>
 <p>Члан 218.</p>
<p>Судија који је спроводио истражне радње може покренути 
дисциплински поступак пред Судовима части на предлог пацијента, односно 
оштећеног лица или по службеној дужности, на предлог Скупштине Коморе, Управног 
одбора Коморе, Надзорног одбора Коморе, директора Коморе и Етичког одбора 
Коморе.</p>
<p>Поступак пред Судовима части по службеној дужности ће 
бити покренут ако се на основу чињеница до којих Комора дође из притужби грађана 
или из других околности посумња да је лекар – члан Коморе извршио повреду 
професионалне дужности или угледа члана Коморе, а сходно одредбама овог статута.</p>
<p>Предлог за покретање поступка пред Судом части странка 
може поднети Суду части, у писменом облику и такав предлог мора да садржи: назив 
органа пред којим се води поступак; име и презима лекара против кога се води 
поступак; податке о запослењу лекара; време и место извршења повреде; чињенице и 
околности неопходне да се повреда одреди и квалификује; доказе којима се 
поткрепљују наводи из пријаве, као и предлоге које доказе треба извести пред 
Судом части; као и предлог да се лекар прогласи одговорним.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>8. Покушај мирног решења спорног односа</p>
<p>*Службени гласник РС, број 22/2012</p>
 <p>Члан 219.</p>
<p>У случајевима када је достављен предлог за покретање 
поступка пред Судом части, стручна служба Регионалне лекарске коморе или 
Лекарске коморе Србије или стручне службе при Судовима части упутиће стране у 
овом поступку на могућност решавања спорног односа пред Комисијом за посредовање 
или пред Центром за медијацију, а у складу са Правилником о раду Комисије за 
посредовање Лекарске коморе Србије.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>9. Претходни поступак</p>
<p>*Службени гласник РС, број 22/2012</p>
 <p>Члан 220.</p>
<p>Предлог за покретање поступка доставља се председнику 
Суда части РЛК, а стручна служба Суда части испитује испуњеност формалних услова 
за вођење поступка пред Судом части и уколико утврди да предлог за покретање 
поступка не садржи све потребно да би се на основу њега поступало, може тражити 
од подносиоца предлога да допуни или исправи предлог у року од 8 дана, те да 
уколико исти не поступи у остављеном року има се сматрати да је од предлога 
одустао о чему ће председник Суда части РЛК донети решење.</p>
<p>Ако је предлог поднела неовлашћена особа или особа 
која нема правни интерес за вођење поступка или је предлог недопуштен, јер није 
предмет расправе пред Судом части или је предлог неблаговремен, решењем ће 
председник Суда части РЛК одбацити поднети предлог.</p>
<p>Председник Суда части РЛК, коме је достављен предлог 
за покретање поступка дужан је у року од 30 дана да донесе решење којим се или 
констатује да су испуњени формални услови за вођење поступка пред Судом части 
или решење којим се предлог за вођење поступка пред судом части одбацује, 
уколико нису испуњени формални услови за вођење поступка.</p>
<p>Брисан је ранији став 4. (види члан 78. Измена и допуна 
Статута - 22/2012-33)</p>
<p>Против решења за постојање или непостојање формалних 
услова за покретање поступка није дозвољена жалба и исто се сматра коначним.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>Основаност сумње</p>
<p>*Службени гласник РС, број 43/2011</p>
 <p>Члан 221.</p>
<p>Основаност сумње за постојање повреде професионалне 
дужности и/или угледа члана Коморе и покретање поступка пред Судом части 
утврђује један од судија Суда части РЛК, који је од стране председника 
првостепеног Суда части одређен и који је дужан да спроведе истражне радње које 
произилазе из притужби грађана из поднетог предлога или других околности и 
чињеница у вези са сваким случајем понаособ, како би утврдио оправданост 
предлога, односно оправданост покретања дисциплинског поступка пред Судом части, 
који ће у случају основаности исти формулисати као „захтев за покретање 
дисциплинског поступка” и који ће тај захтев заступати на главној расправи.</p>
<p>По добијању предлога, за који је судија који је 
спровео истражне радње, уз помоћ стручне службе Суда части констатовао испуњење 
формалних услова за вођење поступка, овај судија одређен да спроведе истражне 
радње дужан је да оцени да ли постоји основ предлога и да ли су обезбеђени 
материјални докази.</p>
<p>Судија, који спроводи истражне радње, мора проверити 
све чињенице, наводе и доказе и у том смислу тражити писмену изјаву од лекара – 
члана Коморе против кога је поднет предлог за вођење поступка пред Судом части, 
од послодавца где је овај члан Коморе запослен, као и других лица за које се 
претпоставља да имају сазнања у вези са предметом пријаве.</p>
<p>Члану Коморе против кога је поднет предлог за вођење 
поступка пред Судом части, доставља се примерак предлога за вођење поступка пред 
Судом части, са позивом да се у року од 8 дана на исти писменим путем изјасни, 
са упозорењем да ће се поступак спровести и без његове писмене изјаве.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 222.</p>
<p>У року од 30 дана, од дана пријема предлога Судија, 
који је спровео истражне радње и испитао основаност поднетог предлога, донеће:</p>
<p>1. образложено решење којим констатује да је предлог 
за покретање поступка пред Судом части оправдан и предлог проследити Суду части, 
који се има сматрати захтевом или</p>
<p>2. образложено решење да је предлог за покретање 
поступка пред судом части неоснован.</p>
<p>Против решења из претходног става овог члана донетог 
од стране судије одређеног за спровођење истражних радњи, а о основаности или 
неоснованости поднетог предлога, може се поднети жалба председнику Врховног суда 
части Лекарске коморе Србије у року од 8 дана, од дана пријема решења.</p>
<p>Жалбу могу поднети: подносилац предлога за покретање 
поступка или лекар – члан Коморе против кога је поднет предлог за покретање 
поступка.</p>
<p>Председник Врховног суда части Лекарске коморе Србије 
дужан је да решењем по жалби из претходног става овог члана одлучи у року од 8 
дана од дана пријема жалбе и његова одлука је коначна било да жалбу усвоји, 
одбије или одбаци.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>10. Поступак пред Судом части</p>
<p>*Службени гласник РС, број 22/2012</p>
 <p>Члан 223.</p>
<p>Поступак се сматра започетим достављањем председнику 
Суда части, писменог захтева за покретање поступка пред Судом части од стране 
судије који је спровео истражне радње и који је утврдио основаност поднетог 
предлога.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>Достављање</p>
<p>*Службени гласник РС, број 43/2011</p>
 <p>Члан 224.</p>
<p>Достављање писмена (одлука суда, позива и др.) члана Коморе 
против кога се води поступак врши се писменим путем препорученом поштом на 
адресу пребивалишта или запослења члана Коморе или пуномоћнику члана Коморе 
против кога се води поступак.</p>
<p>У случају неуспелог достављања, писмено се има 
сматрати достављеним истеком рока од 8 дана од дана истицања на огласној табли 
Регионалне лекарске коморе, пред чијим Судом се поступак води.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>11. Главна расправа</p>
<p>*Службени гласник РС, број 22/2012</p>
 <p>Члан 225.</p>
 <p>Члан Коморе против кога је покренут дисциплински 
 поступак мора бити писмено обавештен о датуму и месту одржавања расправе пред 
 Судом части и назначењем члана закона, Статута, односно Правила о раду судова 
 части и Кодекса професионалне етике и на основу којег се терети за повреду 
 професионалне дужности и/или угледа члана Коморе.</p>
<p>Позив за одржавање расправе пред Судом части мора бити 
уручен странкама у поступку најмање 8 дана пре одржавања расправе пред Судом 
части. Позив члану Коморе против кога је поступак покренут мора да садржи и: 
поуку о његовом праву да у поступку има браниоца, као и да се расправа може 
одржати и без његове присутности.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 226.</p>
<p>У припреми расправе пред Судом части председник овог 
Суда части ће по службеној дужности решењем обуставити дисциплински поступак 
уколико:</p>
<p>1. је подносилац захтева одустао од захтева за 
покретање дисциплинског поступка, пре него што је расправа почела;</p>
<p>2. ако је поступак вођен без захтева овлашћеног 
подносиоца захтева;</p>
<p>3. ако је члан Коморе против кога је поднет захтев за 
исто дело већ коначном одлуком суда части проглашен одговорним, ослобођен од 
одговорности или је поступак против њега коначно обустављен;</p>
<p>4. ако су странке у поступку постигле споразум у 
поступку пред Комисијом за посредовање. У овом случају дисциплински поступак се 
може водити по службеној дужности.</p>
<p>На решење председника Суда части о обустави поступка 
дозвољена је посебна жалба председнику Врховног Суда части Лекарске коморе 
Србије, а у року од 8 дана од дана пријема решења о обустави поступка.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 227.</p>
<p>Расправи присуствују лица која су позвана: Судија који 
је спроводио истражне радње, лице које је поднело пријаву (у својству 
оштећеног), лекар – члан Коморе против кога се води поступак, бранилац уколико 
га има, лица која су позвана у својству сведока, вештака и др. као и друга лица 
која желе да присуствују расправи, уколико у поступку није искључена јавност и у 
оној мери колико услови суда то дозвољавају.</p>
<p>Председник расправног Већа може изузетно одложити 
рочиште:</p>
<p>1. када нису приступиле позване странке, а председник 
Већа оцени да је њихово присуство потребно;</p>
<p>2. ако је потребно извести нове доказе, а стање из 
списа није довољно разјашњено.</p>
<p>Није дозвољена жалба против одлуке о одлагању 
расправе.</p>
<p>Расправа се може одржати у одсуству лекара – члана 
Коморе, тј. лица против кога се поступак води, (под условом да је уредно 
позвано, а није оправдало свој изостанак), а уколико са расправе одсуствује 
уредно позван подносилац пријаве, а своје одсуство не оправда, председник Већа 
ће решењем обуставити поступак.</p>
<p>Против напред наведеног решења дозвољена је посебна 
жалба председнику Врховног суда части Лекарске коморе Србије, у року од 8 дана 
од дана пријема.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 228.</p>
<p>Расправом пред судом части руководи председник Већа.</p>
<p>Председник већа утврђује да ли су дошле све позване 
особе, да ли су им позиви уредно уручени и одлучује да ли расправа може да се 
одржи у одсуству неких од уредно позваних лица.</p>
<p>Расправа почиње саопштавањем састава Већа Суда части 
од стране председника Већа, констатовањем ко је од позваних лица присутан, ко је 
од одсутних, а позваних лица свој изостанак оправдао и читањем захтева за 
покретање поступка.</p>
<p>Председник Већа брине о одржавању реда у току 
расправе.</p>
<p>Уколико неко од присутних лице нарушава ред на 
седници, председник Већа га може опоменути, што се уноси у записник са главне 
расправе, а након тога, уколико лице и даље настави са нарушавањем реда, 
председник Већа га удаљава из просторије у којој се одржава расправа, што ће 
такође бити унето у овај записник.</p>
<p>Председник Већа у поступку прво узима изјаву од лекара 
– члана Коморе против кога се поступак води, а након његовог излагања може му 
постављати питања, а затим је дужан да дозволи осталим члановима Већа, 
дисциплинском тужиоцу, подносиоцу пријаве и браниоцу лекара – члана Коморе 
против кога се поступак води (уколико га има) да постављају питања лекару – 
члану Коморе против кога се води поступак.</p>
<p>Лекар – члан Коморе против кога се поступак води, може 
да се изјашњава о свим околностима које га терете и износи све чињенице које му 
иду у корист и предлаже извођење доказа који му служе за одбрану или може да се 
брани ћутањем, а што не може представљати отежавајућу околност.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>Доказни поступак</p>
<p>*Службени гласник РС, број 43/2011</p>
 <p>Члан 229.</p>
<p>Странке у поступку су дужне изнети све чињенице и 
предложити доказе на којима се заснива њихов захтев, или којима се побијају 
наводи из захтева.</p>
<p>О предлозима странака за извођење доказа председник 
Већа одлучује решењем, против кога није дозвољена посебна жалба.</p>
<p>И само Веће Суда части по службеној дужности може 
одредити извођење доказа које странке нису предложиле.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 230.</p>
<p>Судије Већа Суда части су овлашћене да изврше увиђај 
уколико сматрају да је за утврђивање или разјашњење чињеничног стања у поступку 
неопходно непосредно опажање.</p>
<p>Странке у поступку могу присуствовати увиђају. О 
спроведеном увиђају води се посебан записник.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 231.</p>
<p>Судије судећег Већа Суда части су овлашћене да одреде 
вештачење када је то неопходно за утврђивање или оцену неке чињенице, прибавити 
налаз и мишљење од особе која располаже стручним знањем.</p>
<p>Судије судећег Већа Суда части по службеној дужности 
или на предлог странке могу да одређују извођење доказа вештачењем једног или 
више вештака.</p>
<p>Вештаци медицинске струке у поступку пред 
Судовима части су вештаци са листе Надзорника, који обављају стручни надзор, а 
које бира Скупштина Лекарскe коморe Србије, на предлог Регионалних лекарских 
комора .</p>
<p>У случајевима када је када је налаз и мишљење вештака 
нејасно или непотпуно и када се налаз и мишљење два или више вештака битно 
разликују или се појави сумња у тачност њихових мишљења, судеће Веће Суда части 
може затражити мишљење и вештачење од научне или стручне организације, која 
располаже стручњацима, а који су експерти у областима у којима се вештачење 
захтева.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 232.</p>
<p>У спровођењу доказног поступка судеће Веће Суда части 
може позивати сведоке, за које се претпоставља да могу да дају обавештења на 
основу свог непосредног или посредног опажања у вези са учињеном повредом лекара 
– члана Коморе против кога се поступак води и свим другим околностима у вези са 
доношењем одлуке у поступку пред Судом части.</p>
<p>Вештацима и сведоцима након испитивања од стране 
председника и чланова Већа, питања могу постављати и подносилац пријаве, Судија 
који је спроводио истражне радње, лекар – члан Коморе против кога се поступак 
води и његов бранилац, када им председник Већа да реч.</p>
<p>Председник Већа ће на самој расправи одлучити да ли ће 
суочити сведоке, вештаке и друга лица, која учествују или су позвана на главну 
расправу.</p>
<p>На сведоке и вештаке се примењују одредбе из чланова 
163 – 182. Закона о општем управном поступку.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 233.</p>
<p>Након спроведеног доказног поступка, председник Већа даје 
реч учесницима у поступку и то прво Судији који је спровео истражне радње, 
подносиоцу пријаве, браниоцу и на крају, лекару – члану Коморе против кога се 
поступак води.</p>
<p>Након спроведеног доказног поступка, председник Већа 
ће објавити да је расправа завршена.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>12. Доношење одлуке и записник</p>
<p>*Службени гласник РС, број 22/2012</p>
 <p>Члан 234.</p>
<p>Када оцени да су разлози за вођење усмене јавне 
расправе исцрпљени, судеће Веће Суда части ће исту закључити.</p>
<p>Веће ће након тога приступити нејавној седници Већа, 
где ће целокупне списе предмета и све изведене доказе у предмету поново 
размотрити и донети одлуку.</p>
<p>Доношење Одлуке судеће Веће Суда части врши већином 
гласова чланова Већа Суда части.</p>
<p>О доношењу Одлуке из става 2. овог члана води се 
посебан записник, који се чува одвојено од списа предмета.</p>
<p>Води се посебан Записник о већању и гласању који потписују 
председник Већа Суда части, записничар и чланови Већа Суда части, као, као и 
посебан Записник о усменој расправи и извођењу доказа које потписују председник 
и чланови Већа Суда части, записничар, странке, као и остали учесници у 
поступку.</p>
<p>Брисан је ранији став 6. (види члан 92. Измена и допуна 
Статута - 22/2012-33)</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>Члан 235.</p>
<p>По извршеном већању и гласању о доношењу Одлуке, 
судеће Веће Суда части може објавити Одлуку одмах или извршити објављивање 
Одлуке достављањем писменог отправка странкама у поступку, а у року од 15 дана 
од дана закључења главне расправе.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>13. Садржај одлуке о изреченој дисциплинској мери и врсте 
мера</p>
<p>*Службени гласник РС, број 22/2012</p>
 <p>Члан 236.</p>
<p>Писмена одлука о изрицању дисциплинске мере садржи 
кратак увод са позивом на правни основ за доношење Одлуке, изреку и образложење 
Одлуке и поуку о правном леку.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>14. Врсте одлука</p>
<p>*Службени гласник РС, број 22/2012</p>
 <p>Члан 237.</p>
<p>Одлуку којом се захтев за покретање поступка одбија 
Веће ће изрећи:</p>
<p>1. ако је поступак пред Судом части вођен без захтева 
особе овлашћене за вођење поступка;</p>
<p>2. ако подносилац пријаве одустане од пријаве до 
закључења расправе;</p>
<p>3. ако је већ ранијом коначном одлуком Суда части 
Коморе одлучено о одговорности лекара, а ради се о истом чињеничном стању;</p>
<p>4. ако је наступила застарелост покретања или вођења 
поступка;</p>
<p>5. ако је постигнут споразум пред Комисијом за 
посредовање или пред Центром за медијацију, до момента коначности Одлуке Суда 
части, а поступак пред Судом части није вођен по службеној дужности.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 238.</p>
<p>Одлуку којом се лекар ослобађа одговорности Веће ће 
изрећи:</p>
<p>1. ако је дело за које се лекар терети не представља 
повреду професионалне дужности или угледа члана коморе из члана 65. ових 
правила;</p>
<p>2. ако није доказано да је лекар – члан Коморе починио 
дело за које се терети.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 239.</p>
<p>У одлуци којом се лекар оглашава одговорним Веће ће 
изрећи:</p>
<p>1. за које се дело оглашава одговорним;</p>
<p>2. каква се дисциплинска мера изриче;</p>
<p>3. одлуку о трошковима поступка;</p>
<p>4. поуку о правном леку.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 240.</p>
<p>За повреде професионалне дужности или угледа члана Коморе 
из члана 195. овог статута, Суд части може изрећи једну од следећих 
дисциплинских мера:</p>
<p>1. јавну опомену;</p>
<p>2. новчану казну у висини до 20% од просечне месечне 
зараде по запосленом у Републици, у месецу који претходи месецу у коме се казна 
изриче, по подацима републичког органа надлежног за послове статистике;</p>
<p>3. привремену забрану самосталног рада у обављању 
одређених послова здравствене делатности;</p>
<p>4. привремену забрану самосталног рада у обављању 
здравствене делатности.</p>
<p>Дисциплинске мере из овог члана тач. 1) и 2) овог 
статута изричу се за лакше повреде професионалне дужности и угледа члана коморе.</p>
<p>Дисциплинска мера из овог члана тачка 2 овог статута 
може се изрећи у трајању од једног до шест месеци.</p>
<p>Дисциплинске мере из овог члана тач. 3) и 4) овог 
статута изричу се за тежу повреду професионалне дужности и угледа члана коморе.</p>
<p>Дисциплинске мере из овог члана тач. 3) и 4) овог 
статута не могу трајати краће од шест месеци, ни дуже од једне године, а у 
изузетним случајевима могу трајати до пет година.</p>
<p>Наплата новчаних казни уплаћује се на рачун Регионалне 
лекарске коморе пред чијим Судом части је поступак вођен и на рачун ЛКС, уколико 
је поступак вођен пред Врховним судом части Лекарске коморе Србије, а што ће 
бити регулисано посебним Правилима.</p>
<p>При одређивању дисциплинске мере, судеће Веће Суда 
части мора узети у обзир тежину и последице учињене повреде, околности под 
којима је до учињене повреде дошло, степен кривице учиниоца и његово држање 
након учињене повреде и друге олакшавајуће или отежавајуће чињенице и околности 
које су имале утицај на доношење дисциплинске мере.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>15. Жалба</p>
<p>*Службени гласник РС, број 22/2012</p>
 <p>Члан 241.</p>
<p>Против одлуке судећег Већа Суда части лекар – члан 
Коморе против кога се води поступак, односно његов бранилац и подносилац 
предлога, могу поднети жалбу Врховном суду части у року од 15 дана, од дана 
пријема одлуке, а преко првостепеног Суда части.</p>
<p>Одлука се може побијати у целини или делимично, а може 
се побијати и само због дела одлуке о изреченој мери, као и због дела Одлуке о 
трошковима поступка. У делу у ком одлука није побијана жалбом, иста постаје 
коначна и извршна.</p>
<p>Жалба мора да садржи:</p>
<p>– означење одлуке против које се изјављује жалба;</p>
<p>– изјаву да ли се одлука побија у целини или у 
одређеном делу;</p>
<p>– разлоге жалбе;</p>
<p>– потпис подносиоца жалбе.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 242.</p>
<p>Одлука Суда части се може побијати:</p>
<p>1. Због битне повреде одредаба поступка дефинисаних 
овим статутом, односно Правилима о раду суда части;</p>
<p>2. Због погрешно или непотпуно утврђеног чињеничног 
стања;</p>
<p>3. Због погрешне примене материјалног права;</p>
<p>4. Због Одлуке о изреченој дисциплинској мери.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 243.</p>
<p>Битна повреда поступка постоји:</p>
<p>– ако је суд није био прописно састављен, ако је судио 
судија који је морао бити изузет, ако је у доношењу одлуке учествовао судија 
који није учествовао на главној расправи;</p>
<p>– ако је одлучено о захтеву који не спада у надлежност 
Суда части;</p>
<p>– ако странци незаконитим поступањем, а нарочито 
пропуштањем достављања није дата могућност да расправља пред судом;</p>
<p>– ако је у поступку као подносилац захтева учествовало 
лице које не може бити странка у поступку, ако пуномоћник странке није имао 
потребно овлашћење за вођење поступка пред Судом части или за поједине радње у 
поступку, ако се ови недостаци односе на странку која је изјавила жалбу;</p>
<p>– ако је одлучено о захтеву по коме је већ донета 
коначна одлука или о захтеву по коме већ тече поступак;</p>
<p>– ако Одлука суда части има недостатака због којих се 
не може испитати, а нарочито ако је изрека Одлуке неразумљива, ако противречи 
сама себи или разлозима одлуке или ако одлука нема уопште разлога или у њој нису 
наведени разлози о битним чињеницама или су ти разлози нејасни или противречни 
или ако о битним чињеницама постоји противречност између онога што се у 
разлозима одлуке наводи о садржини исправа, записника о исказима датим у 
поступку и самих тих исправа или записника или изведеним доказима.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 244.</p>
<p>Погрешно или непотпуно утврђено чињенично стање 
постоји кад је Суд неку битну чињеницу погрешно утврдио, односно кад је није 
утврдио.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 245.</p>
<p>Погрешна примена материјалног права постоји када Суд 
није применио одредбу материјалног права коју је требало да примени или кад 
такву одредбу није правилно применио.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>16. Поступак по жалби</p>
<p>*Службени гласник РС, број 22/2012</p>
 <p>Члан 246.</p>
<p>Судију известиоца Врховног суда части Лекарске коморе 
Србије, за сваки предмет понаособ одређује председник Врховног суда части ЛКС.</p>
<p>Судија известилац који је одређен решењем председника 
Врховног суда части ЛКС дужан је да испитује испуњеност формалних услова за 
решавање пред Врховним судом части ЛКС, као и да анализира списе предмета и 
припрема предмет за разматрање на седници Већа Врховног суда части, које буде 
расправљало и одлучивало по предметној жалби.</p>
<p>Уколико судија известилац Врховног суда части ЛКС 
утврди да жалба има формалних недостатака, упутиће је подносиоцу да је допуни 
или уреди у року од 8 дана, те уколико исти не поступи у остављеном року има се 
сматрати да је од жалбе одустао, о чему ће председник Врховног суда части 
Лекарске коморе Србије донети решење.</p>
<p>Врховни суд части одлучује на седници Већа, које чини 
пет судија Врховног суда части.</p>
<p>Чланове Већа именује председник Врховног суда части 
својим решењем.</p>
<p>Врховни суд части Лекарске коморе Србије мора одлучити 
о жалби у року од 60 дана од дана пријема жалбе и комплетних списа предмета од 
првостепеног Суда части, преко којег је предметна жалба и уложена.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 247.</p>
<p>Врховни суд части може донети следеће одлуке:</p>
<p>1. ОДБАЦИТИ жалбу као неблаговремену или као 
недопуштену;</p>
<p>2. ОДБИТИ жалбу као неосновану и ПОТВРДИТИ одлуку Суда 
части првог степена;</p>
<p>3. УВАЖИТИ жалбу, УКИНУТИ првостепену одлуку Суда 
части и ВРАТИТИ Суду части предмет на поновно расправљање и одлучивање;</p>
<p>4. УВАЖИТИ жалбу и ПРЕИНАЧИТИ одлуку Суда части.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 248.</p>
<p>Одлука Врховног суда части Лекарске коморе Србије се у 
писменом облику доставља лекару – члану Коморе против кога је вођен поступак 
пред Судом части, или његовом браниоцу уколико га има, као и подносиоцу предлога 
за покретање поступка и Судији који је спровео истражне радње.</p>
<p>Одлука Врховног суда части Лекарске коморе 
Србије је коначна и против ње се може водити управни спор
.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>***Службени гласник РС, број 70/2017 (види Одлуку 
УС - 70/2017-17)</p>
<p>Брисана је глава VIII. Трошкови поступка, која је додата у 
броју 43/2011 (види члан 107. Измена и допуна Статута - 22/2012-33)</p>
<p>17. Извршење мера и казни</p>
<p>*Службени гласник РС, број 22/2012</p>
 <p>Члан 249.</p>
<p>Дисциплинске мере и казне извршавају се кад одлука 
Суда части постане правоснажна, а најкасније у року од 6 месеци од дана 
правоснажности.</p>
<p>Јавна опомена објављује се у гласилу Коморе.</p>
<p>Коначна Одлука којом је лекар ослобођен одговорности 
објављује се на WEB сајту Коморе и штампаним медијима.</p>
<p>Новчану казну лекар је дужан уплатити на рачун Коморе, 
у року од 30 дана од дана пријема одлуке.</p>
<p>Неплаћање новчане казне представља особито тешку 
повреду професионалне дужности и/или угледа члана Коморе.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
 <p>Члан 250.</p>
<p>О изреченим дисциплинским мерама Службе Коморе и 
Регионалних лекарских комора воде евиденцију.</p>
<p>Примерак одлуке о изреченој мери одлаже се у Именик 
изречених дисциплинских мера члановима Коморе, а о коначној одлуци о привременом 
или трајном одузимању лиценце обавештава се Министарство здравља у року од 8 
дана од дана коначности Одлуке.</p>
<p>Изречена мера брише се из евиденције по истеку од 3 
годинe од правоснажности одлуке, уколико лекар није починио нову повреду од 
правоснажности одлуке.</p>
<p>Брисан је ранији став 4. (види члан 109. Измена и допуна 
Статута - 22/2012-33)</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>18. Застарелост</p>
<p>*Службени гласник РС, број 22/2012</p>
 <p>Члан 251.</p>
<p>Покретање дисциплинског поступка застарева истеком једне 
године од дана учињене повреде професионалне дужности и/или угледа члана Коморе 
из члана 195. овог статута.</p>
<p>Застарелост извршења мере дефинисане овим правилима 
наступа по истеку шест месеци од дана правоснажности одлуке о изреченој мери.</p>
<p>Застарелост се прекида покретањем поступка посредовања 
пред Комисијом за посредовање или Центром за медијацију и сваком радњом која се 
предузима ради покретања поступка пред пред Судом части или извршења мере.</p>
<p>После сваког прекида, рок застарелости почиње поново 
да тече, с тим да застарелост наступа у сваком случају када протекне два пута 
онолико времена колико је по одредбама овог Статута потребно за застарелост 
покретања поступка, односно извршења изречене мере, изузев када се ради о 
случајевима из става 5. и става 6. овог члана.</p>
<p>Ако се због повреде против лекара – члана Коморе води 
поступак пред Судом части, а истовремено је покренут или се води прекршајни или 
кривични поступак за исти догађај, Суд части може застати са поступком пред 
Судом части до окончања предметног кривичног, односно прекршајног поступка.</p>
<p>У случају из претходног става овог члана, застарелост пред 
Судом части не тече, односно наставља да тече од дана достављања Суду части 
правоснажне одлуке у предметном кривичном, односно прекршајном поступку.</p>
<p>*Службени гласник РС, број 43/2011</p>
<p>**Службени гласник РС, број 22/2012</p>
<p>19. Општа акта о раду Судова части</p>
<p>*Службени гласник РС, број 22/2012</p>
 <p>Члан 252.</p>
<p>У року од 30 дана од дана ступања на снагу ових Измена 
и допуна Статута Лекарске коморе Србије, Врховни суд части Лекарске коморе 
Србије ће донети Пословник о раду првостепених судова части и Врховног суда 
части Лекарске коморе Србије.</p>
<p>*Службени гласник РС, број 22/2012</p>
<p>XVII. ПРЕЛАЗНЕ И ЗАВРШНЕ ОДРЕДБЕ СТАТУТА ЛКС</p>
<p>*Службени гласник РС, број 22/2012</p>
<p>Брисан је ранији члан 124. (види члан 112. Измена и допуна 
Статута - 22/2012-33)</p>
 <p>Члан 253.</p>
<p>Статут се објављује у гласилу Коморе.</p>
<p>Статут ступа на снагу осмог дана након објављивања у 
„Службеном гласнику Републике Србије”, а објављује се након прибављања 
сагласности на члан 10. овог статута који се односи на јавна овлашћења, од 
стране Министарства здравља Републике Србије.</p>
<p>Измене и допуне Статута Коморе објављују се на Сајту 
Коморе.</p>
<p>Измене и допуне Статута Коморе објављују се у 
„Службеном гласнику Републике Србије” и ступају на снагу осмог дана од дана 
објављивања.</p>
<p>Измене и допуне Статута Коморе примењују се на све 
органе Коморе и органе регионалних комора даном ступања на снагу.</p>
<p>Одредбе из члана 59. Измена и допуна Статута 
примењиваће се почев од 1. јула 2012. године.</p>
<p>Измене и допуне Статута Коморе односе се на све органе 
Коморе и органе регионалних коморе у погледу састава и у погледу трајања мандата 
и примењују се од дана истека постојећег мандата.</p>
<p>Измене и допуне Статута Коморе у погледу састава и у 
погледу трајања мандата односе се на судије првостепених судова части и 
другостепеног суда части Коморе и примењују се даном ступања на снагу.</p>
<p>*Службени гласник РС, број 22/2012</p>
<p>У Београду, 28. септембра 2006. године</p>
<p>Чланови Радног председништва:</p>
<p>прим. др Татјана Радосављевић, с.р.</p>
<p>др Милан Симић, с.р.</p>
<p>др Милета Попов, с.р.</p>
<p>ОДРЕДБЕ КОЈЕ НИСУ УНЕТЕ У "ПРЕЧИШЋЕН ТЕКСТ" СТАТУТА</p>
<p>Одлука о измени и допуни Статута Лекарске коморе Србије: 
"Службени гласник РС", број 68/2008-37</p>
 <p>Члан 2.</p>
<p>Све остале одредбе Статута Лекарске коморе Србије остају на 
снази.</p>
 <p>Члан 3.</p>
<p>Ова одлука ступа на снагу осмог дана од дана објављивања у 
„Службеном гласнику РС”.</p>
<p></p>

