





<p></p>

<p>На основу члана 110. став 3, члана 118. став 2. и члана
328. став 2. Породичног закона („Службени гласник РС”, број 18/05), члана 79. став
2. Закона о социјалној заштити и обезбеђивању социјалне сигурности грађана („Службени
гласник РС”, бр. 36/91, 79/91 – др. закон, 33/93, 53/93 – др. закон, 67/93,
67/93 – др. закон 46/94, 48/94 – др. закон, 52/96, 29/01, 84/04, 101/05 – др. закон
и 115/05) и члана 17. став 4. и члана 24. Закона о Влади („Службени гласник РС”,
бр. 55/05, 71/05 – исправка и 101/07),</p>

<p>Министар рада и социјалне политике доноси</p>

<p></p>

<p>ПРАВИЛНИК</p>

<p>о хранитељству</p>

<p>„Службени гласник
РС”, број 36 од
8. априла 2008.</p>

<p></p>
	<p></p>

<p>I. УВОДНЕ ОДРЕДБЕ</p>

<p></p>

<p>Садржина правилника</p>

<p></p>

<p>Члан 1.</p>

<p>Овим правилником прописују се ближи услови за заснивање
хранитељства и смештаја деце у другу породицу који се односе на облике хранитељства,
стандарде за остваривање заштите детета на хранитељству и стандарде стручног поступка,
програм припреме за хранитељство, нормативе и стандарде за обављање делатности центра
за породични смештај и начин вођења евиденције и документације о хранитељству.</p>

<p></p>

<p>Сврха хранитељства</p>

<p></p>

<p>Члан 2.</p>

<p>Хранитељство је мера заштите детета без родитељског старања,
односно детета под родитељским старањем које има сметње у психофизичком развоју
или поремећај понашања, а које привремено не може да живи са својим родитељима.
</p>

<p>Детету на хранитељству, обезбеђује се, у складу са законом,
адекватан облик хранитељства и хранитељска породица у складу са његовим специфичним
потребама и остваривањем његовог најбољег интереса. </p>

<p>Заснивањем хранитељства успоставља се однос између детета
и хранитеља који одговара односу дете – родитељ. Хранитељи преузимају непосредну
бригу о детету и имају дужност да се старају о његовом здрављу, развоју, васпитању
и образовању, а у циљу његовог оспособљавања за самосталан живот и рад.</p>

<p></p>

<p>II. ОБЛИЦИ ХРАНИТЕЉСТВА</p>

<p></p>

<p>Члан 3.</p>

<p>Полазећи од специфичних потреба детета без родитељског старања
и услова потребних за њихово задовољавање, примењују се следећи облици хранитељства:
</p>

<p>1) стандардно хранитељство – задовољава потребе детета уредног
психофизичког развоја за које је процењено да је примена хранитељства у његовом
најбољем интересу и које се у хранитељску породицу смешта на краћи или дужи временски
период;</p>

<p>2) специјализовано хранитељство – задовољава потребе детета
са сметњама у психофизичком развоју, израженим здравственим тешкоћама или поремећајем
понашања, за које је процењено да је примена хранитељства у његовом најбољем интересу
и које се у хранитељску породицу смешта на краћи или дужи временски период; </p>

<p>3) ургентно хранитељство – примењује се у хитним ситуацијама
када је дошло до напуштања детета од стране родитеља, грубог занемаривања или злостављања
детета или када су родитељи спречени да брину о детету због тешке болести или смрти.
Траје до разрешења кризне ситуације у породици или до примене одговарајуће мере
заштите у складу са најбољим интересима детета;</p>

<p>4) повремено хранитељство – примењује се за дете са развојним
или здравственим тешкоћама, које живи у биолошкој или хранитељској породици и које
се смешта у другу хранитељску породицу на краћи период у циљу предаха и очувања
капацитета хранитељске, односно биолошке породице за даљу бригу о детету и превенирања
кризних ситуација које могу да угрозе функционалност породице;</p>

<p>Повремено хранитељство примењује се и за дете узраста изнад
10 година које је на дужем смештају у установи за децу без родитељског старања,
у циљу стицања искуства породичног модела живота и припреме за самосталан живот.
</p>

<p>Хранитељи, по правилу, непосредно брину о детету, у свом
стамбеном простору, а изузетно, када је то у најбољем интересу детета, у стамбеном
простору детета.</p>

<p>Када хранитељи непосредно брину о детету у стамбеном простору
који припада детету, уговором о хранитељству утврђују се и посебни услови који се
односе на трошкове коришћења и одржавања стана. </p>

<p></p>

<p>Члан 4.</p>

<p>Приликом уручења решења и уговора о хранитељству хранитељу
се уручује Информатор о детету „Мој животни пут”.</p>

<p>Информатор о детету „Мој животни пут” представља скуп информација
о детету током његовог одрастања и служи за упознавање детета са његовом прошлошћу,
успостављање континуитета у животу детета и неговање његовог идентитета.</p>

<p>Садржај Информатора о детету „Мој животни пут” одштампан
је уз овај правилник и чини његов саставни део.</p>

<p>Информатор попуњава хранитељ у сарадњи са стручним радницима
центра за социјални рад надлежног за дете и центра за породични смештај и дете,
односно млада особа на хранитељству. </p>

<p></p>

<p>III. СТАНДАРДИ ЗА ОСТВАРИВАЊЕ
ЗАШТИТЕ ДЕТЕТА НА ХРАНИТЕЉСТВУ</p>

<p></p>

<p>1. Стандарди услуга</p>

<p></p>

<p>Члан 5.</p>

<p>Центар за социјални рад примењује хранитељство као меру
заштите за дете када је то у његовом најбољем интересу.</p>

<p>Хранитељство је у најбољем интересу детета уколико:</p>

<p>1) представља одговор на потребе детета за безбедношћу,
физичким, здравственим, емоционалним и социјалним развојем, васпитањем и образовањем;</p>

<p>2) обезбеђује трајност односа и веза са породицом порекла
и другим особама важним за дете;</p>

<p>3) у највећој могућој мери обезбеђује услове за превладавање
застоја у развоју и оптималан развој детета.</p>

<p></p>

<p>Члан 6.</p>

<p>За остваривање најбољег интереса детета на хранитељству
примењују се следећи стандарди:</p>

<p>1) избор хранитељске породице врши се из круга сродничких,
односно других хранитељских породица које имају општу подобност за хранитељство
и које испуњавају услове за бављење хранитељством у складу са овим правилником;</p>

<p>2) избор хранитељске породице врши се примарно у средини
порекла детета кад је то у његовом најбољем интересу;</p>

<p>3) браћа и сестре се, по правилу, смештају у исту хранитељску
породицу;</p>

<p>4) у хранитељску породицу се смешта највише троје деце,
односно, двоје ако су деца са посебним потребама, осим када су у питању браћа и
сестре;</p>

<p>5) дете за које се примењује хранитељство припрема се за
смештај у хранитељску породицу, повратак у биолошку породицу, промену облика заштите
и осамостаљивање;</p>

<p>6) развој и напредовање детета на хранитељству прати се
континуирано и врши се увид у остваривање сврхе хранитељства, посетама хранитељској
породици, интензивније у периоду прилагођавања, а током одвијања хранитељства најмање
једном месечно;</p>

<p>7) за дете на хранитељству надлежни центар за социјални
рад, у сарадњи са центром за породични смештај, доноси план услуга, који укључује
и план подршке детету и хранитељској породици чија се реализација проверава два
пута годишње;</p>

<p>8) детету и хранитељској породици обезбеђују се различити
видови подршке у складу са потребама детета и хранитељске породице;</p>

<p>9) за обављање хранитељске улоге врши се процена опште подобности
хранитеља која се преиспитује након две године, а у кризним ситуацијама одмах након
наступања промене која је изазвала кризу; </p>

<p>10) хранитељи се за бављење хранитељством припремају по
Програму припреме за хранитељство, у складу са овим правилником;</p>

<p>11) за хранитеље се, током одвијања хранитељства, најмање
једном годишње у трајању од 10 сати рада, организују програми едукације у циљу јачања
хранитељских компетенција; </p>

<p>12) за стручне раднике који обављају послове хранитељства,
најмање једном годишње у трајању од 10 сати рада, организују се програми едукације
у циљу јачања професионалних компетенција;</p>

<p>13) хранитељи и стручни радници центра за социјални рад
остварују сараднички однос у циљу остваривања сврхе хранитељства и подељене одговорности
за дете.</p>

<p>2. Стандарди заштите детета у хранитељској породици</p>

<p></p>

<p>1) Услови у погледу простора
и опреме у хранитељској породици</p>

<p></p>

<p>Члан 7.</p>

<p>Стамбени простор и опрема у хранитељској породици треба
да одговара просечној опремљености стана породице према броју чланова домаћинства.</p>

<p>Стамбени простор за дете на хранитељству треба да омогућава
заједнички живот с дететом као чланом хранитељске породице.</p>

<p>Структура и површина стамбеног простора треба да задовољава
потребе свих чланова породице у погледу адекватног простора за дневни боравак, за
спавање, за кухињу и ручавање и купатило. </p>

<p>Стамбени простор хранитељске породице треба да испуњава
следеће услове:</p>

<p>1) да је у насељеном месту где су развијене саобраћајне
и друге везе и комуникације;</p>

<p>2) да је прикључен на електричну и телефонску мрежу;</p>

<p>3) да је прикључен на јавну водоводну мрежу, односно да
је обезбеђено снабдевање хигијенски исправном текућом водом;</p>

<p>4) да је прикључен на јавну канализациону мрежу или прописно
изграђену септичку јаму;</p>

<p>5) да је обезбеђено грејање.</p>

<p></p>

<p>Члан 8.</p>

<p>Простор за дете на хранитељству треба да испуњава следеће
услове:</p>

<p>1) да има посебну собу или заједнички користи собу са дететом
истог пола, која има најмање 6 m² површине по детету;</p>

<p>2) да има посебан лежај за спавање детета, дужине од
150–200 cm, ширине 70–90 cm и висине 40–60 cm, а размак између лежаја мора бити
најмање 70 cm, односно, за дете до три године дечји креветац;</p>

<p>3) лежај мора имати најмање две гарнитуре постељине, јастук
и два ћебета;</p>

<p>4) да има посебан радни сто и столицу, посебне полице за
одлагање школског прибора и посебан ормар за одлагање гардеробе и обуће и огледало;</p>

<p>5) да има колица за бебе за дете узраста до годину дана;</p>

<p>6) соба за боравак детета мора имати грејно тело за целодневно
загревање простора;</p>

<p>7) да је простор за дете са инвалидитетом прилагођен његовим
потребама у погледу прилаза, лежаја, опреме, помагала и друго;</p>

<p>8) соба у којој борави дете треба да буде опремљена и оплемењена
у складу са његовим узрастом, специфичним потребама и интересовањима детета, уз
његово активно учешће у њеном опремању.</p>

<p></p>

<p>2) Услови у погледу задовољавања
здравствених и развојних потреба детета</p>

<p></p>

<p>а) Исхрана детета</p>

<p></p>

<p>Члан 9.</p>

<p>Хранитељска породица је дужна да детету на хранитељству
обезбеди исхрану у складу са принципима здраве исхране, зависно од његовог узраста
и здравственог стања, и то:</p>

<p>1) за дете до једне године шест оброка дневно;</p>

<p>2) за дете узраста изнад једне године пет оброка дневно
(доручак, ручак, вечера и две ужине). </p>

<p>Хранитељска породица је дужна да обезбеди разноврсну исхрану
у количини и квалитету неопходним за здрав развој детета. </p>

<p></p>

<p>б) Здравље детета</p>

<p></p>

<p>Члан 10.</p>

<p>Хранитељска породица је дужна да се стара о дететовом здрављу
и води бригу о његовом здравственом стању тако што:</p>

<p>1) обезбеђује редовно вакцинисање детета; </p>

<p>2) обезбеђује редовне контроле здравља детета периодичним
прегледима код одговарајућег лекара и стоматолога;</p>

<p>3) обезбеђује редовне контроле здравља детета са здравственим
проблемима код одговарајућег лекара специјалисте и одговарајуће здравствене третмане
и рехабилитацију;</p>

<p>4) обезбеђује потребне лекове за лечење детета и ортопедска
помагала;</p>

<p>5) обезбеђује адекватну негу детета за време болести.</p>

<p></p>

<p>3) Опремање детета одговарајућом
одећом и обућом</p>

<p></p>

<p>Члан 11.</p>

<p>Хранитељска породица је дужна да редовно купује за дете
одећу и обућу одговарајућег квалитета, у складу са узрастом детета, у неопходним
количинама и врсти у складу са годишњим добом и потребама детета и уз учешће детета
у избору одеће и обуће и поштовање његовог мишљења. </p>

<p>Минимални стандарди одеће и обуће за дете на хранитељству
које хранитељ купује за једну годину су:</p>

<p>1) две пиџаме;</p>

<p>2) доње рубље – по седам комада;</p>

<p>3) седам пари чарапа;</p>

<p>4) један пар панталона;</p>

<p>5) две хаљине;</p>

<p>6) један пар летњих панталона;</p>

<p>7) шест летњих блуза – мајица;</p>

<p>8) две летње сукње;</p>

<p>9) један капут (јакна) за зиму;</p>

<p>10) два џемпера;</p>

<p>11) једна јакна за пролеће;</p>

<p>12) капа, шал, рукавице;</p>

<p>13) четири пешкира;</p>

<p>14) једна тренерка;</p>

<p>15) једне собне патике – папуче;</p>

<p>16) једне спортске патике;</p>

<p>17) једне сандале;</p>

<p>18) једне ципеле;</p>

<p>19) једне чизме.</p>

<p>За дете узраста до годину дана, врста обуће и одеће прилагођава
се његовом узрасту.</p>

<p></p>

<p>4) Предмети за личну
употребу за дете на хранитељству</p>

<p></p>

<p>Члан 12.</p>

<p>Дете на хранитељству треба да има предмете за личну употребу
– личну хигијену зуба и тела, у одговарајућим количинама и у складу са узрастом
и полом. </p>

<p>О хигијени детета стара се хранитељ и дете у складу са својим
узрастом.</p>

<p>Дете на хранитељству треба да има следеће предмете за личну
употребу и хигијену:</p>

<p>1) пасту за зубе;</p>

<p>2) четкицу за зубе;</p>

<p>3) дезодоранс;</p>

<p>4) сапун;</p>

<p>5) шампон за косу;</p>

<p>6) шампон за купање; </p>

<p>7) крему за лице;</p>

<p>8) хигијенске улошке за девојчице;</p>

<p>9) крему за ципеле; </p>

<p>10) прибор за бријање за дечаке;</p>

<p>11) прибор за нокте;</p>

<p>12) чешаљ – четку за косу.</p>

<p>За дете узраста до годину дана, врста предмета за личну
хигијену прилагођава се његовом узрасту.</p>

<p></p>

<p>5) Васпитне и образовне
потребе детета</p>

<p></p>

<p>Члан 13.</p>

<p>Дете на хранитељству, у складу са узрастом, треба да има
све неопходне услове за задовољавање васпитних и образовних потреба, као и потреба
у области културно-забавних и спортско-рекреативних активности. </p>

<p>Хранитељи су у обавези да прате склоности и интересовања
детета, подстичу његов развој, као и да редовно одлазе на родитељске састанке у
вртић, школу, клубове које дете похађа и обезбеђују услове у кући за дружење детета
са вршњацима и подстицање социјалног развоја детета.</p>

<p>У складу са узрастом детета хранитељ обезбеђује:</p>

<p>1) адекватне играчке;</p>

<p>2) уџбенике и школски прибор;</p>

<p>3) лектиру и друге књиге;</p>

<p>4) школску торбу;</p>

<p>5) потребне реквизите за спортске и рекреативне активности;</p>

<p>6) инструменте и другу опрему за развој талената и интересовања
детета;</p>

<p>7) улазнице за културне и спортске манифестације и разоноду
детета;</p>

<p>8) друго, у складу са узрастом и потребама детета.</p>

<p></p>

<p>IV. СТАНДАРДИ СТРУЧНОГ
ПОСТУПКА</p>

<p></p>

<p>Члан 14.</p>

<p>Стручни поступци за примену хранитељства за дете обухватају:</p>

<p>1) процену опште подобности детета за хранитељство;</p>

<p>2) популарисање хранитељства, исказивање потреба за хранитељством
и информисање кандидата за хранитељство;</p>

<p>3) пријем пријава за хранитељство будућих хранитеља и прибављање
потребне документације;</p>

<p>4) процену опште подобности будућих хранитеља кроз интервју
у установи и у кућној посети;</p>

<p>5) примену Програма припреме за хранитељство и процену будућих
хранитеља кроз припрему за хранитељство;</p>

<p>6) израду налаза и стручног мишљења стручних радника о општој
подобности будућих хранитеља;</p>

<p>7) доношење одлуке о општој подобности будућих хранитеља
и издавање потврде за бављење хранитељством;</p>

<p>8) избор хранитељске породице за дете и склапање уговора
са хранитељем;</p>

<p>9) припрему детета и хранитељске породице за смештај, и
смештај детета у хранитељску породицу;</p>

<p>10) доношење плана услуга и мера заштите детета на хранитељству;</p>

<p>11) праћење и увид у остваривање сврхе хранитељства;</p>

<p>12) подршку детету и хранитељској породици током одвијања
хранитељства;</p>

<p>13) припрему детета за повратак у биолошку породицу, промену
мере заштите или осамостаљивање.</p>

<p></p>

<p>Члан 15.</p>

<p>Центар за социјални рад надлежан за организовање заштите
детета, односно хранитељске породице, обавља задатке из члана 14. тач. 1), 3) и
7) овог правилника.</p>

<p>Центар за социјални рад надлежан за организовање заштите
детета у сарадњи са центром за породични смештај обавља задатке из члана 14. тач.
8), 9), 10) и 13) овог правилника.</p>

<p>Центар за породични смештај обавља задатке из члана 14.
тач. 2), 4), 5), 6), 11) и 12) овог правилника. </p>

<p></p>

<p>1. Утврђивање опште подобности
детета за хранитељство</p>

<p></p>

<p>Члан 16.</p>

<p>Општу подобност детета за хранитељство утврђује центар за
социјални рад кроз процену:</p>

<p>1) услова у којима дете живи и степена угрожености његовог
развоја;</p>

<p>2) индивидуалних карактеристика и потреба детета.</p>

<p></p>

<p>Члан 17.</p>

<p>Процена услова у којима дете живи обухвата: </p>

<p>1) социјално-економске услове у којима породица детета живи;</p>

<p>2) структуру породице и њену интегрисаност у социјалну средину;</p>

<p>3) постојање основних установа за задовољавање потреба детета
и њихово активно коришћење; </p>

<p>4) способности и могућности родитеља, сродника или других
пружаоца неге у погледу задовољавања потреба детета у односу на основну негу и здравље,
безбедност, васпитање, образовање, интелектуални, социјални и емоционални развој,
зрелост и самосталност детета, а у складу са његовим узрастом и индивидуалним потенцијалима;</p>

<p>5) снаге и ризике породице за развој детета, или ризике
институционалне заштите за дете и могућности подршке породици за превладавање кризних
ситуација и рехабилитацију родитељских потенцијала;</p>

<p>6) планирање дужине трајања хранитељства за дете и могућности
повратка детета у биолошку породицу.</p>

<p></p>

<p>Члан 18.</p>

<p>Индивидуалне карактеристике и потребе детета процењују се
у односу на:</p>

<p>1) лична својства детета и развојне потребе – физички и
емоционални развој, здравствено стање детета, понашање, идентитет, представљање
у друштву, вештине детета и специфичне потребе везане за његов развој и укупне развојне
потенцијале детета;</p>

<p>2) претходна искуства у одрастању, последице и потребе детета
у односу на та искуства;</p>

<p>3) васпитање и образовање детета, његова интересовања и
постигнућа, као и пропусте које треба надокнадити.</p>

<p></p>

<p>Члан 19.</p>

<p>Надлежни центар за социјални рад дефинише план подршке биолошкој
породици детета у циљу очувања и успостављања квалитетног контакта са дететом и
пружања подршке за рехабилитацију родитељских капацитета и потенцијала за преузимање
непосредне бриге о детету, односно очување веза детета са породицом порекла.</p>

<p></p>

<p>2. Популарисање хранитељства
и исказивање потреба за хранитељским породицама</p>

<p></p>

<p>Члан 20.</p>

<p>Хранитељство се популарише периодичним исказивањем потреба
за хранитељским породицама, путем медија или организованим вођењем кампање за хранитељство.
</p>

<p>Исказивање потреба за хранитељским породицама може да се
врши:</p>

<p>1) за све облике хранитељства;</p>

<p>2) посебно за поједине облике хранитељства;</p>

<p>3) циљано – за потребе конкретног детета.</p>

<p></p>

<p>3. Утврђивање опште подобности
хранитеља</p>

<p></p>

<p>Члан 21.</p>

<p>Општу подобност хранитеља утврђује центар за социјални рад
надлежан за хранитеље на основу синтетизованог извештаја – налаза и стручног мишљења
о општој подобности будућих хранитеља, а када процену врши центар за породични смештај
или друга специјализована установа, на основу синтетизованог извештаја тих установа.</p>

<p>Стручни радници у поступку процене опште подобности хранитеља
руководе се проценом способности будућих хранитеља да стичу и развијају знања и
вештине за заштиту деце без родитељског старања, сврстаних у пет категорија компетенција
хранитеља:</p>

<p>1) обезбеђивање сигурног окружења за дете и заштиту детета
од занемаривања и злостављања;</p>

<p>2) задовољавање развојних потреба детета у циљу оптималног
развоја његових потенцијала и превазилажења развојних застоја;</p>

<p>3) очување идентитета детета кроз подржавање веза између
детета и његове породице као и других важних особа из његове прошлости;</p>

<p>4) пружање подршке детету у превладавању сепарације и губитака;</p>

<p>5) прихватање подељене одговорности и успостављање сарадничког
односа са родитељима деце и стручним радницима центра за социјални рад. </p>

<p></p>

<p>Члан 22.</p>

<p>Процена опште подобности будућих хранитеља врши се:</p>

<p>1) анализом исправа будућих хранитеља који се прибављају
и подносе центру за социјални рад, уз захтев за заснивање хранитељства; </p>

<p>2) интервјуом са будућим хранитељима у установи;</p>

<p>3) интервјуом са члановима породице будућих хранитеља у
кућној посети;</p>

<p>4) проценом током реализације Програма припреме за хранитељство.</p>

<p></p>

<p>Члан 23.</p>

<p>За будуће хранитеље прибављају се следеће исправе: </p>

<p>1) копија личне карте;</p>

<p>2) извод из матичне књиге рођених;</p>

<p>3) извод из матичне књиге венчаних;</p>

<p>4) уверење о држављанству, </p>

<p>5) лекарско уверење;</p>

<p>6) потврда о запослењу и месечним приходима;</p>

<p>7) потврда о имовини;</p>

<p>8) уверење да није осуђиван;</p>

<p>9) уверење да се против хранитеља не води истрага, односно
да није подигнута оптужница;</p>

<p>10) уверење да није лишен родитељског права;</p>

<p>11) уверење да није лишен пословне способности;</p>

<p>12) потврду да није на евиденцији лица против којих је одређена
мера заштите од насиља у породици.</p>

<p></p>

<p>Члан 24.</p>

<p>На основу интервјуа у установи врши се процена:</p>

<p>1) почетних знања о хранитељству и очекивањима хранитеља;</p>

<p>2) мотивације за хранитељство; </p>

<p>3) препознавања и задовољавања потреба детета: узрасне и
индивидуалне разлике;</p>

<p>4) разумевања специфичних потреба деце без родитељског старања;</p>

<p>5) личне историје хранитеља;</p>

<p>6) породичних односа у хранитељској породици: структура
породице, развој и испуњавање задатака породице, модел породичног живота, обрасци
функционисања породице, снаге породице за превладавања кризних ситуација;</p>

<p>7) брака и квалитета партнерске релације будућих хранитеља;</p>

<p>8) родитељства: трансгенерацијски модел, разумевање родитељске
улоге и задатака, успешност и задовољство сопственим родитељством;</p>

<p>9) да ли је неко од чланова породице имао искуства и последице
злостављања и асоцијално понашање;</p>

<p>10) да ли неко од чланова породица болује од болести зависности,
заразне и хроничне болести која може штетно деловати на дете на хранитељству.</p>

<p></p>

<p>Члан 25.</p>

<p>Процена на основу интервјуа са члановима породице будућих
хранитеља у кућној посети обухвата:</p>

<p>1) проверу стамбених услова, хигијене и квалитета становања,
простора намењеног деци и члановима сопствене породице и за дете на хранитељству
– опремљеност и оплемењеност простора у складу са овим правилником;</p>

<p>2) проверу запослености чланова породице и материјалних
услова – личних и других прихода; </p>

<p>3) оцену социјалне интегрисаности породице и коришћење расположиве
мреже социјалне подршке;</p>

<p>4) сагледавање система породичних вредности, традиције и
породичног идентитета;</p>

<p>5) оцену ставова осталих чланова породице и њихове подршке
породици за бављење хранитељством;</p>

<p>6) сагледавање локалне инфраструктуре у месту живљења будућих
хранитеља (саобраћајне везе, близину школе, обданишта, здравствених, културних и
спортских установа и др.) и процене сигурности и безбедности окружења за дете.</p>

<p></p>

<p>Члан 26.</p>

<p>Процена будућих хранитеља током припреме за хранитељство
обухвата процену компетенција будућих хранитеља у односу на: </p>

<p>1) преузимање бриге о физичком развоју и здрављу детета;</p>

<p>2) преузимање бриге о детету са тешкоћама у развоју, инвалидитетом
и здравственим проблемима;</p>

<p>3) подстицање когнитивног, емотивног и социјалног развоја
детета;</p>

<p>4) коришћење прихватљивих метода васпитања деце;</p>

<p>5) обезбеђивање сигурног окружења и заштиту детета од занемаривања
и злостављања;</p>

<p>6) прихватање и неговање личног, породичног и националног
идентитета детета;</p>

<p>7) развијање самопоштовања и самосталности детета;</p>

<p>8) разумевање и поштовање права детета;</p>

<p>9) спремност на сарадњу и подељену одговорност за дете на
хранитељству.</p>

<p></p>

<p>Члан 27.</p>

<p>Реализатори Програма припреме за хранитељство у центру за
породични смештај сачињавају извештај о обављеној припреми и налаз и мишљење за
сваког кандидата за хранитељство, који је саставни део синтетизованог извештаја
– налаза и стручног мишљења о општој подобности будућих хранитеља.</p>

<p></p>

<p>Члан 28.</p>

<p>На основу анализе исправа, интервјуа и кућне посете будућим
хранитељима, и процене током реализације Програма припреме за хранитељство, стручни
тим сачињава синтетизовани извештај – налаз и стручно мишљење о општој подобности
будућих хранитеља.</p>

<p>Синтетизовани извештај – налаз и стручно мишљење о општој
подобности будућих хранитеља води се на Обрасцу број 1 који је одштампан уз овај
правилник и чини његов саставни део.</p>

<p></p>

<p>Потврда о бављењу хранитељством</p>

<p></p>

<p>Члан 29.</p>

<p>Након доношења одлуке о општој подобности хранитеља, центар
за социјални рад хранитељу издаје потврду о бављењу хранитељством.</p>

<p>Потврда о бављењу хранитељством дата је на Обрасцу број
2 који је одштампан уз овај правилник и чини његов саставни део.</p>

<p>Након истека рока из члана 6. тачка 9) овог правилника,
центар за социјални рад прибавља мишљење стручних радника о процени хранитељске
породице за даље бављење хранитељством и потврду продужава, односно, доноси одлуку
о престанку потврде о бављењу хранитељством, на основу претходне процене да ли су
у породици настале промене од значаја за обављање хранитељске улоге.</p>

<p>Ако се током праћења одвијања хранитељства, утврди да су
у породици настале промене од значаја за одвијање хранитељства или ако породица
неадекватно брине о детету на хранитељству, центар за социјални рад ће донети одлуку
о престанку хранитељства, односно о престанку постојања опште подобности за хранитељство.
</p>

<p></p>

<p>Члан 30.</p>

<p>За хранитеље чија општа подобност за хранитељство није утврђена
у складу са Породичним законом и овим правилником (нису прошли припрему за хранитељство),
у поступку преиспитивања опште подобности за хранитељство, врши се процена у погледу
испуњености стандарда у складу са овим правилником и реализује део Програма припреме
за хранитељство који се односи на јачање компетенција хранитеља. </p>

<p></p>

<p>4. Избор хранитељске
породице за дете</p>

<p></p>

<p>Члан 31.</p>

<p>Центар за социјални рад надлежан за дете, у сарадњи са центром
за породични смештај, врши избор хранитељске породице за дете, упоредном анализом
индивидуалних карактеристика детета и његових потреба и карактеристика потенцијалних
хранитељских породица и бира хранитељску породицу која у највећој мери може задовољити
потребе детета док постоји потреба за хранитељством. </p>

<p>Избор хранитељске породице врши се, по правилу, на територији
где дете живи или у ближој околини.</p>

<p>Ако избор хранитељске породице не може да се изврши на територији
где дете живи, или је у најбољем интересу детета смештај у породицу ван места где
оно живи, избор хранитељске породице врши се преко другог центра за породични смештај.</p>

<p></p>

<p>Члан 32.</p>

<p>Приликом избора хранитељске породице за дете, надлежни центар
за социјални рад организује консултације у циљу сагледавања потреба детета и избора
адекватне хранитељске породице. </p>

<p>У консултацијама учествују:</p>

<p>1) стручни радници центра за социјални рад надлежног за
заштиту детета;</p>

<p>2) стручни радници центра за породични смештај;</p>

<p>3) родитељи, старатељи;</p>

<p>4) дете, уколико његов узраст то дозвољава;</p>

<p>5) друге особе од значаја за сагледавање најбољег интереса
детета.</p>

<p></p>

<p>Члан 33.</p>

<p>За избор адекватне хранитељске породице за дете потребно
је да она:</p>

<p>1) одговара циљевима заштите детета, према његовим актуелним
и дугорочним потребама;</p>

<p>2) испуњава услове у погледу разлике у годинама између детета
и хранитеља која треба да одговара односу родитељ – дете;</p>

<p>3) испуњава стандарде дефинисане овим правилником у погледу
простора и опреме за дете;</p>

<p>4) живи у средини која располаже одговарајућим ресурсима
према развојним и специфичним потребама детета;</p>

<p>5) живи у средини која ће омогућити очување успостављених
односа детета са сродницима и другим блиским особама;</p>

<p>6) обезбеђује неговање и очување личног, породичног и националног
идентитета детета;</p>

<p>7) одговара потребама детета у складу са његовим националним
пореклом, узрастом, полом, образовним и другим потребама;</p>

<p>8) има посебне капацитете и мотивацију за задовољавање потреба
детета које има теже здравствене или развојне тешкоће.</p>

<p></p>

<p>5. Планирање услуга и
мера заштите детета на хранитељству</p>

<p></p>

<p>Члан 34.</p>

<p>Планирање услуга и мера заштите детета на хранитељству обухвата
дефинисање индивидуалних потреба детета и хранитељске породице, подстицаја за остваривање
потенцијала детета, као и одређивање и конкретизовање свих активности и интервенција
на решавању евентуалних проблема са којима се дете и хранитељска породица суочавају,
а у циљу њиховог благовременог превазилажења и стварања услова за оптимални развој
детета.</p>

<p>План услуга и мера заштите детета на хранитељству доноси
центар за социјални рад у сарадњи са центром за породични смештај, када се смештај
обезбеђује преко тог центра. </p>

<p></p>

<p>Члан 35.</p>

<p>У сачињавању плана услуга и мера заштите детета на хранитељству,
поред представника центара из члана 32. став 2. овог правилника, учествују и:</p>

<p>1) дете, односно млада особа, која је на хранитељству, у
складу са својим узрасним и когнитивним капацитетима;</p>

<p>2) биолошки родитељи детета, други чланови породице или
сродници;</p>

<p>3) старатељ детета, бивши хранитељи и друге значајне особе
у животу детета; </p>

<p>4) представници других установа које су значајне за задовољавање
потреба детета.</p>

<p></p>

<p>Члан 36.</p>

<p>У организовању заштите детета на хранитељству, надлежни
центар за социјални рад сачињава следеће планове: </p>

<p>1) план припреме детета и хранитељске породице за смештај;</p>

<p>2) план међусобног прилагођавања детета и хранитељске породице;</p>

<p>3) план услуга и мера заштите детета током одрастања у хранитељској
породици;</p>

<p>4) план припреме младих особа на хранитељству за еманципацију
и напуштање заштите.</p>

<p>Када се смештај детета врши преко центра за породични смештај,
планови из става 1. овог члана сачињавају се у сарадњи са тим центром.</p>

<p>Планом припреме детета и хранитељске породице утврђују се:</p>

<p>1) активности за припрему детета и хранитељске породице
које обухватају информисање детета о изабраној хранитељској породици, давање информација
о породици које су у функцији припреме за упознавање с породицом и изражавања дететовог
мишљења, давање информација хранитељима о детету, одређивање места успостављања
контакта и њихово праћење и евалуацију;</p>

<p>2) активности које су усмерене на припрему средине из које
дете одлази и припрему средине у коју долази;</p>

<p>3) лица која ће учествовати у реализацији припреме, особе
које ће пратити сусрете детета и хранитеља и извештавати надлежни центар за социјални
рад о резултатима припреме и особе које ће реализовати прелазак детета у хранитељску
породицу;</p>

<p>4) активности за обезбеђивање потребне документације за
дете и одговарајуће опреме и потребна материјална средства.</p>

<p>Планом међусобног прилагођавања детета и хранитељске породице
утврђују се:</p>

<p>1) активности подршке детету и хранитељској породици у периоду
прилагођавања које се односе на информисање и помоћ у међусобном прилагођавању,
успостављању међусобног поверења и прихватања и интегрисања детета у породичну средину;</p>

<p>2) лица које ће пружати подршку и пратити међусобно прилагођавање;</p>

<p>3) динамика посета породици и евалуација исхода заштите
детета;</p>

<p>4) извештавање центра за социјални рад о резултатима међусобног
прилагођавања детета и чланова хранитељске породице.</p>

<p>Планом услуга и мера заштите детета током одрастања у хранитељској
породици утврђују се:</p>

<p>1) лични подаци о детету, породици порекла, карактеристикама
детета, његовим снагама и ризицима и услугама потребним за оптимални развој детета;</p>

<p>2) подаци о здрављу детета, здравственим установама у којима
се лечи, терапијама и третманима који су у току, имунизацији и услугама потребним
за очување и унапређивање здравља детета;</p>

<p>3) подаци о васпитању и образовању детета, пропустима, као
и услугама за достизање васпитних и образовних постигнућа у складу са потенцијалима
детета;</p>

<p>4) подаци о психолошком развоју детета, посебно емоционалном
и социјалном и услугама потребним за превазилажење тешкоћа и развојних проблема
детета;</p>

<p>5) подаци о искуству занемаривања и злостављања и услугама
потребним за превазилажење последица таквог искуства; </p>

<p>6) облици подршке детету и хранитељској породици за неговање
идентитета детета и начин одржавања контакта са породицом порекла и другим значајним
особама у животу детета;</p>

<p>7) друге мере које треба предузети у породично-правној заштити
детета;</p>

<p>8) лица задужена за реализацију плана услуга и мера заштите
детета на хранитељству, са јасно дефинисаним роковима, као и роковима евалуације
резултата.</p>

<p>Планом припреме младих особа на хранитељству за еманципацију
и напуштање заштите утврђују се:</p>

<p>1) стечене социјалне вештине младе особе и степен осамостаљености
за независан живот;</p>

<p>2) области живота у којима се препознају слабости и недовољна
самосталност младе особе и услуге неопходне за припрему за самосталан живот;</p>

<p>3) планови младе особе у погледу запослења, становања, почетних
средства за почетак самосталног живота и услуге подршке и помоћи у реализацији планова;</p>

<p>4) лица задужена за реализацију плана, потребна средства
и рокови за реализацију планираних активности.</p>

<p></p>

<p>6. Праћење и увид у рад
хранитеља</p>

<p></p>

<p>Члан 37.</p>

<p>Праћење и увид у рад хранитеља представља скуп континуираних
активности за процену остваривања сврхе хранитељства, сагледавања актуелних потреба
и промена у хранитељској породици с циљем реализације плана услуга и мера заштите,
односно утврђивања степена задовољавања потреба детета од стране хранитељске породице.</p>

<p>Праћење функционисања хранитељске породице има за циљ да
детету на хранитељству обезбеди довољно стимулативне услове који ће подржавати његов
развој у складу са његовим индивидуалним потребама и потенцијалима.</p>

<p></p>

<p>Члан 38.</p>

<p>Саветник за хранитељство врши праћење и увид у остваривање
сврхе хранитељства и испуњености стандарда заштите детета у хранитељској породици
на следећи начин: </p>

<p>1) сагледавањем животних услова за дете током посете хранитељској
породици, једном недељно у периоду међусобног прилагођавања, а током одвијања хранитељства
најмање једном месечно;</p>

<p>2) разговором с хранитељима и осталим члановима хранитељске
породице; </p>

<p>3) одвојеним разговором са дететом на хранитељству и непосредним
увидом у услове у којима дете живи;</p>

<p>4) контактима са дететом телефоном и сусретима у просторијама
центра за породични смештај или на другом месту;</p>

<p>5) прикупљањем релевантних информација од других установа
чије услуге користе дете и хранитељска породица;</p>

<p>6) састанцима са васпитачем, односно, наставником образовне
установе коју дете похађа;</p>

<p>7) контактима са другим особама које су значајне за дете.</p>

<p></p>

<p>Члан 39.</p>

<p>Током праћења хранитељске породице и увида у остваривање
стандарда заштите детета у хранитељској породици, саветник за хранитељство сагледава
задовољавање потреба детета у погледу:</p>

<p>1) сигурности и безбедности детета у хранитељској породици;</p>

<p>2) здравља детета;</p>

<p>3) емотивног развоја детета и степена интегрисања у хранитељску
породицу; </p>

<p>4) васпитања и образовања детета;</p>

<p>5) социјалног понашања детета и интегрисања у социјалну
средину;</p>

<p>6) неговања идентитета детета и одржавања веза са породицом
порекла и значајним особама;</p>

<p>7) самосталности детета и развоја животних вештина;</p>

<p>8) остваривања права детета.</p>

<p></p>

<p>Члан 40.</p>

<p>Током праћења хранитељске породице из члана 39. овог правилника
врши се увид у трошење средстава намењених за издржавање детета у погледу:</p>

<p>1) опремљености и оплемењености простора за дете; </p>

<p>2) обезбеђивања здравствене заштите и правилне исхране детета;</p>

<p>3) набавке гардеробе, обуће, средстава за личну хигијену
и задовољавање личних потреба;</p>

<p>4) опремљености уџбеницима и школским прибором;</p>

<p>5) учешћа детета у екскурзијама, рекреативној настави и
опоравку, матури и остваривању осталих права;</p>

<p>6) коришћењу џепарца од стране детета;</p>

<p>7) остваривању других права у односу на потребе детета.</p>

<p></p>

<p>7. Подршка детету и хранитељској
породици</p>

<p></p>

<p>Члан 41.</p>

<p>Подршка детету и хранитељској породици (у даљем тексту:
подршка) представља континуиране активности којима се непосредно реагује на констатоване
потребе детета и хранитељске породице, а у циљу остваривања задатака из плана заштите
детета, јачања компетенција хранитељске породице и задовољавања специфичних потреба
детета.</p>

<p>Подршка се заснива на принципима уважавања мишљења детета,
чланова биолошке породице, чланова хранитељске породице, односно реализовања сарадничког
(партнерског) односа између стручних радника и хранитеља и подељене одговорности
за развој детета. </p>

<p>Подршка обухвата: </p>

<p>1) услуге саветовања;</p>

<p>2) материјалну подршку;</p>

<p>3) психо-социјалну подршку;</p>

<p>4) едукативне програме за унапређивање компетенција хранитеља
за подршку развоју деце;</p>

<p>5) индивидуалну подршку детету и хранитељској породици и
рад на превазилажењу проблема;</p>

<p>6) координирање социјалне мреже подршке деци и хранитељским
породицама;</p>

<p>7) подстицање и усмеравање развоја клубова хранитеља и деце
у групе за самоподршку;</p>

<p>8) друге видове подршке у складу са потребама детета и хранитељске
породице.</p>

<p></p>

<p>Члан 42.</p>

<p>Подршку организује центар за породични смештај на чијој
територији живи хранитељска породица. </p>

<p>Саветник за хранитељство ће своју подршку интензивирати
у кризним ситуацијама и у периодима развојних прекретница детета: припрема за полазак
у школу, прелазак на разредну наставу, избор средње школе и период осамостаљивања
младе особе. </p>

<p>Саветник за хранитељство ће пружати посебну подршку породици
и деци снижених интелектуалних потенцијала, али и деци са посебним талентима. </p>

<p></p>

<p>Члан 43.</p>

<p>Саветник за хранитељство води „Дневник рада саветника за
хранитељство о праћењу и подршци хранитељској породици”, на Обрасцу број 3 који
је одштампан уз овај правилник и чини његов саставни део. </p>

<p>Када је смештај детета организован преко центра за породични
смештај, он доставља центру за социјални рад надлежном за заштиту детета, два пута
годишње, извештај о остваривању заштите детета на хранитељству.</p>

<p></p>

<p>Члан 44.</p>

<p>Хранитељ води „Радну свеску хранитеља” за свако дете на
хранитељству у коју бележи најзначајније активности у складу са задацима у односу
на дете, које договара са саветником за хранитељство.</p>

<p>У „Радну свеску хранитеља” хранитељ обавезно бележи:</p>

<p>1) важне догађаје у животу детета;</p>

<p>2) основне податке о напредовању детета, као и потешкоће
у развоју детета;</p>

<p>3) питања и дилеме око поступања са дететом које треба да
размени са саветником;</p>

<p>4) савете и инструкције које добија од саветника за хранитељство
и других стручњака са којима остварује сарадњу за заштиту детета;</p>

<p>5) запажања о контактима детета са члановима породице порекла
и његовим реакцијама након контаката;</p>

<p>6) календар – подсетник везан за редовне здравствене контроле
и посебне третмане детета;</p>

<p>7) податке о утрошку редовних средстава добијених за издржавање
детета. </p>

<p>Саветник за хранитељство помаже хранитељу да конципира начин
вођења података у „Радној свесци хранитеља” као битној за праћење и планирање заштите
детета. </p>

<p>Вођење „Радне свеске хранитеља” треба да помогне хранитељу
у погледу његове обавезе извештавања на заједничким састанцима на којима се врши
евалуација и даље планирање заштите детета.</p>

<p></p>

<p>V. ПРОГРАМ ПРИПРЕМЕ ЗА
ХРАНИТЕЉСТВО</p>

<p></p>

<p>Члан 45.</p>

<p>Програм припреме за хранитељство има за циљ да будуће хранитеље
ближе информише о хранитељској улози и специфичним потребама деце из члана 2. став
1. овог правилника и унапреди њихова знања, вештине и компетенције за одгајање деце
на хранитељству. </p>

<p></p>

<p>Члан 46.</p>

<p>Програм припреме за хранитељство реализује центар за породични
смештај у оквиру следећих тематских целина:</p>

<p>1) припрема за хранитељство – јачање и развој компетенција
хранитеља;</p>

<p>2) животне кризе и обрасци функционисања породице;</p>

<p>3) потребе и развој детета;</p>

<p>4) права детета;</p>

<p>5) емоционални губици детета;</p>

<p>6) континуитет живота детета и његов идентитет;</p>

<p>7) породично васпитање;</p>

<p>8) заштита деце од занемаривања и злостављања;</p>

<p>9) припрема за почетак хранитељства;</p>

<p>10) изградња партнерског односа;</p>

<p>11) спремност за одговорно хранитељство – самопроцена будућих
хранитеља.</p>

<p></p>

<p>Члан 47.</p>

<p>Циљ тематске целине „Припрема за хранитељство – јачање и
развој компетенција хранитеља“ јесте да се будући хранитељи суоче са сопственом
мотивацијом за хранитељство, упознају са сличностима и разликама између родитељске
и хранитељске улоге, са посебним задацима хранитеља који проистичу из улоге хранитеља,
као и неопходношћу припреме и обуке за обављање тих задатака.</p>

<p>У оквиру тематске целине из става 1. овог члана реализују
се следећи садржаји:</p>

<p>1) сложеност мотивације за хранитељство;</p>

<p>2) сличности и разлике између родитељства и хранитељства;</p>

<p>3) специфични задаци хранитеља.</p>

<p></p>

<p>Члан 48.</p>

<p>Циљ тематске целине „Животне кризе и обрасци функционисања
породице” јесте да се будући хранитељи упознају са појмом животних криза и њиховим
значајем у развоју појединца и породице, као и начинима превладавања животних криза.</p>

<p>У оквиру тематске целине из става 1. овог члана реализују
се следећи садржаји:</p>

<p>1) животне кризе као саставни део развоја појединца и породице;</p>

<p>2) превладавање животних криза;</p>

<p>3) функционални и дисфункционални породични обрасци;</p>

<p>4) положај детета у дисфункционалној породици;</p>

<p>5) снаге породице и њихов значај за превладавање животних
криза.</p>

<p></p>

<p>Члан 49.</p>

<p>Циљ тематске целине „Потребе и развој детета” јесте да будући
хранитељи стекну знања о потребама детета кроз његов развој, адекватним начинима
задовољавања његових потреба и последицама занемаривања потреба на оптималан развој
детета. </p>

<p>У оквиру тематске целине из става 1. овог члана реализују
се следећи садржаји:</p>

<p>1) потребе деце током развоја;</p>

<p>2) развојна достигнућа и индивидуалне разлике између деце;</p>

<p>3) деца са посебним потребама;</p>

<p>4) одговорност одраслих у задовољавању потреба деце и родитељско
искуство будућих хранитеља.</p>

<p></p>

<p>Члан 50.</p>

<p>Циљ тематске целине „Права детета” јесте да се будући хранитељи
упознају са правима деце и разумеју посебност права детета у односу на људска права
уопште, као и да науче које су обавезе и одговорности одраслих за остваривање права
детета. </p>

<p>У оквиру тематске целине из става 1. овог члана реализују
се следећи садржаји и задаци:</p>

<p>1) права детета и начин њиховог остваривања; </p>

<p>2) ставови одраслих према правима детета;</p>

<p>3) права деце на хранитељству.</p>

<p></p>

<p>Члан 51.</p>

<p>Циљ тематске целине „Емоционални губици детета” јесте да
будући хранитељи стекну знања о утицају губитака и прекида емоционалних веза, са
којима су суочена деца без адекватног родитељског старања, на њихов даљи живот и
развој, као и да стекну вештине подршке деци у превладавању губитака.</p>

<p>У оквиру тематске целине из става 1. овог члана реализују
се следећи садржаји:</p>

<p>1) специфичности емоционалног развоја детета без адекватног
родитељског старања;</p>

<p>2) осећања детета према биолошким родитељима;</p>

<p>3) јачање капацитета детета за превладавање емоционалних
губитака и последица занемаривања.</p>

<p></p>

<p>Члан 52.</p>

<p>Циљ тематске целине „Континуитет живота детета и његов идентитет”
јесте да будући хранитељи стекну знања и вештине пружања подршке односу детета и
његове породице и очувању и изградњи личног и породичног идентитета детета. </p>

<p>У оквиру тематске целине из става 1. овог члана реализују
се следећи садржаји:</p>

<p>1) значај породице за очување и изградњу идентитета детета;</p>

<p>2) повезивање прошлости, садашњости и будућности детета
и успостављање континуитета његовог живота као значајног за очување и изградњу идентитета;</p>

<p>3) заштита приватности детета у процесу интеграције у хранитељску
породицу и нову социјалну средину;</p>

<p>4) посебни задаци хранитеља у очувању и изградњи идентитета
детета на хранитељству.</p>

<p></p>

<p>Члан 53.</p>

<p>Циљ тематске целине „Породично васпитање” јесте да потенцијални
хранитељи стекну неопходна знања о прихватљивим методама породичног васпитања и
развију вештине за њихову примену, уважавајући претходно искуство детета без родитељског
старања. </p>

<p>У оквиру тематске целине из става 1. овог члана реализују
се следећи садржаји:</p>

<p>1) изграђивање квалитетног односа одрасли – дете као нужног
предуслова успешног процеса васпитања;</p>

<p>2) прихватљиве и неприхватљиве васпитне методе;</p>

<p>3) прилагођавање васпитних метода индивидуалним карактеристикама
детета и претходним искуствима у процесу васпитања.</p>

<p></p>

<p>Члан 54.</p>

<p>Циљ тематске целине „Заштита деце од занемаривања и злостављања”
јесте да будући хранитељи стекну знања о занемаривању и злостављању деце, ризицима
и последицама искуства занемаривања и злостављања на развој деце, као и да усвоје
правила поступања у случају сумње на злостављање детета на хранитељству.</p>

<p>У оквиру тематске целине из става 1. овог члана реализују
се следећи садржаји:</p>

<p>1) облици занемаривања и злостављања деце;</p>

<p>2) препознавање специфичних знакова и понашања деце са искуством
занемаривања и злостављања;</p>

<p>3) остваривање заштитне функције хранитељске породице и
стварање сигурног окружења за дете.</p>

<p></p>

<p>Члан 55.</p>

<p>Циљ тематске целине „Припрема за почетак хранитељства” јесте
да будући хранитељи стекну знања о променама које ће наступити у њиховом породичном
систему доласком детета, као и вештине за пружање подршке детету за превазилажење
сепарационе кризе. </p>

<p>У оквиру тематске целине из става 1. овог члана реализују
се следећи садржаји:</p>

<p>1) припрема детета и породице за започињање заједничког
живота и долазак детета у хранитељску породицу као промена која захтева обострано
прилагођавање;</p>

<p>2) прилагођавање постојеће породичне организације потребама
детета.</p>

<p></p>

<p>Члан 56.</p>

<p>Циљ тематске целине „Изградња партнерског односа” јесте
да будући хранитељи стекну знања и вештине потребне за изградњу партнерског односа
и подељену одговорност за дете на хранитељству. </p>

<p>У оквиру тематске целине из става 1. овог члана реализују
се следећи садржаји:</p>

<p>1) улога, задаци и одговорност учесника у заштити детета
на хранитељству и принципи грађења партнерског односа;</p>

<p>2) мрежа подршке детету и хранитељској породици. </p>

<p></p>

<p>Члан 57.</p>

<p>Циљ тематске целине „Спремност за одговорно хранитељство
– самопроцена будућих хранитеља” јесте да будући хранитељи, полазећи од почетне
мотивације и усвојених знања и вештина, донесу зрелу одлуку о прихватању хранитељске
улоге. </p>

<p>У оквиру тематске целине из става 1. овог члана реализују
се следећи садржаји:</p>

<p>1) искуство хранитељства из угла различитих актера (родитељ,
хранитељ, дете на хранитељству); </p>

<p>2) суочавање са почетним очекивањима и мотивацијом и коришћење
стечених знања током припреме за доношење одлуке о самопроцени и бављењу хранитељством.
</p>

<p></p>

<p>Члан 58.</p>

<p>Програм припреме за хранитељство спроводи центар за породични
смештај на чијем подручју кандидати за хранитеље имају пребивалиште. </p>

<p></p>

<p>Члан 59.</p>

<p>Програм припреме за хранитељство реализује се методом групног
рада, применом интерактивног метода учења. </p>

<p>Програм припреме похађају супружници, односно ванбрачни
партнери – будући хранитељи.</p>

<p>Оптимална величина групе будућих хранитеља који похађају
Програм припреме за хранитељство је седам до десет парова, односно 14 – 20 учесника.
</p>

<p></p>

<p>Члан 60.</p>

<p>Припрему за хранитељство врше два реализатора Програма који
су претходно прошли обуку за реализацију Програма припреме за хранитељство и који
Програм реализују у складу са садржајем и методом рада дефинисаним овим правилником.</p>

<p></p>

<p>VI. НОРМАТИВИ И СТАНДАРДИ
ЗА ОБАВЉАЊЕ ДЕЛАТНОСТИ ЦЕНТРА ЗА ПОРОДИЧНИ СМЕШТАЈ</p>

<p></p>

<p>Члан 61.</p>

<p>Центар за породични смештај обавља послове:</p>

<p>1) популарисања хранитељства и вођење локалних и међуопштинских
кампања за различите облике хранитељства, а у складу са потребама деце;</p>

<p>2) процене опште подобности будућих хранитеља за хранитељство
и израду синтетизованог извештаја о процени хранитељских породица;</p>

<p>3) реализације Програма припреме за хранитељство;</p>

<p>4) формирања базе података о деци и хранитељским породицама
на међуопштинском нивоу а у циљу ефикасног избора хранитељске породице за дете;</p>

<p>5) избора адекватне хранитељске породице за дете у сарадњи
са центром за социјални рад надлежним за организовање заштите детета;</p>

<p>6) планирања услуга и мера заштите детета на хранитељству
у сарадњи са центром за социјални рад надлежним за организовање заштите детета;</p>

<p>7) праћења остваривања планова заштите, као и извештавања
надлежног центра за социјални рад о напредовању детета на хранитељству;</p>

<p>8) увида у рад хранитељских породица у погледу задовољавања
потреба детета и поштовања стандарда заштите детета на хранитељству;</p>

<p>9) континуиране и адекватне подршке детету и хранитељској
породици за остваривање заштите детета и задовољавање његових потреба;</p>

<p>10) реализовања програма подршке младим особама на хранитељству
и активности за њихову еманципацију и напуштање заштите и самосталног започињања
живота и рада;</p>

<p>11) подстицања организовања и подршке раду група за самоподршку
деце и хранитеља;</p>

<p>12) реализовања различитих едукативних програма за оснаживање
деце и хранитеља;</p>

<p>13) различитих активности од значаја за унапређивање и развој
хранитељства;</p>

<p>14) праћења и проучавања потреба за заштитом деце без родитељског
старања и примене хранитељства као мере заштите; </p>

<p>15) едукације стручних радника у центрима за породични смештај
у циљу јачања њихове професионалне компетентности;</p>

<p>16) израде разних информативних и едукативних материјала
за хранитеље и стручне литературе за стручне раднике;</p>

<p>17) праћења савремених кретања и искуства других земаља
у заштити деце без родитељског старања;</p>

<p>18) координације мреже подршке и сарадње са институцијама
од значаја за задовољавање потреба деце, као и са хуманитарним и другим организацијама;</p>

<p>19) учествовања у пројектима од значаја за унапређивање
заштите деце без родитељског старања;</p>

<p>20) осталих активности од значаја за унапређивање и развој
хранитељства и заштите деце на хранитељству.</p>

<p></p>

<p>Услови у погледу стручних
радника центра за породични смештај</p>

<p></p>

<p>Члан 62.</p>

<p>За реализацију послова из члана 61. овог правилника, центар
за породични смештај, има:</p>

<p>1) директора;</p>

<p>2) дипломираног правника – секретара;</p>

<p>3) једног саветника за хранитељство на 30 хранитељских породица;</p>

<p>4) два реализатора едукативних програма на сваких 150 хранитељских
породица;</p>

<p>5) једног супервизора на 10 запослених у центру за породични
смештај;</p>

<p>6) два реализатора едукативних програма за стручне раднике;</p>

<p>7) два финансијско-рачуноводствена радника;</p>

<p>8) једног административног радника;</p>

<p>9) једног возача на 150 хранитељских породица;</p>

<p>10) једну спремачицу.</p>

<p>Када се, у складу са законом, у центру за социјални рад
обављају послови из делокруга центра за породични смештај, за реализацију тих послова,
центар за социјални рад треба да има:</p>

<p>1) руководиоца организационе јединице центра за породични
смештај;</p>

<p>2) потребан број стручњака из става 1. тач. 3), 4) и 5)
овог члана;</p>

<p>3) возача.</p>

<p></p>

<p>Члан 63.</p>

<p>Послове саветника за хранитељство могу обављати: социјални
радник, психолог, педагог и дефектолог. </p>

<p>Изузетно, послове саветника за хранитељство могу обављати
и други стручни радници који имају звања из области друштвено-хуманистичких и медицинских
наука и најмање пет година радног искуства у установи за децу без родитељског старања.</p>

<p></p>

<p>Члан 64.</p>

<p>Послове супервизора и реализатора едукативних програма могу
обављати: социјални радник, психолог, педагог и дефектолог. </p>

<p>Супервизор и реализатор едукативних програма треба да има
радно искуство на пословима заштите деце без родитељског старања и рада на примени
социо-едукативних програма, као и обуку за реализацију Програма припреме за хранитељство.</p>

<p></p>

<p>VII. НАЧИН ВОЂЕЊА ЕВИДЕНЦИЈЕ
И ДОКУМЕНТАЦИЈЕ О ХРАНИТЕЉСТВУ</p>

<p></p>

<p>Члан 65.</p>

<p>Подаци које садржи евиденција и документација о хранитељству
користе се за јединствено евидентирање деце на хранитељству и за јединствено евидентирање
хранитеља, за избор адекватне хранитељске породице за дете и развој и унапређивање
заштите детета на хранитељству.</p>

<p></p>

<p>Члан 66.</p>

<p>Евиденција о хранитељству води се у:</p>

<p>1) књизи евиденције о храњеницима (општа подобност храњеника);
</p>

<p>2) књизи евиденције о хранитељима (општа подобност хранитеља);</p>

<p>3) књизи евиденције о заснованом хранитељству.</p>

<p>Књигу евиденције из става 1. тачка 1) овог члана води центар
за социјални рад на чијем подручју храњеник има пребивалиште, односно боравиште
и који је донео одлуку о општој подобности храњеника.</p>

<p>Књигу евиденције из става 1. тачка 2) овог члана води центар
за социјални рад на чијем подручју хранитељ има пребивалиште, односно боравиште
и који је донео одлуку о општој подобности хранитеља.</p>

<p>Књигу евиденције из става 1. тачка 3) овог члана води центар
за социјални рад надлежан за дете на хранитељству и центар за социјални рад надлежан
за хранитеља. </p>

<p>Центар за породични смештај води Књигу евиденције о храњеницима;
Књигу евиденције о хранитељима и Књигу евиденције о заснованом хранитељству.</p>

<p>На основу добијених података од центара за социјални рад
центар за породични смештај формира регистар – базу података о хранитељству, управља
базом података и редовно ажурира податке о деци и хранитељима.</p>

<p></p>

<p>Члан 67.</p>

<p>У Књигу евиденције о храњенику уписују се подаци о:</p>

<p>1) храњенику (име и презиме, пол, датум и место рођења,
јединствени матични број грађана, држављанство, пребивалиште, односно боравиште,
националност, породични статус, старатељство над дететом, школски статус, психофизичко
и здравствено стање;</p>

<p>2) храњениковим родитељима (име и презиме, датум и место
рођења, јединствени матични број грађана, пребивалиште, односно боравиште, националност,
држављанство, школска спрема, радни статус, стамбени статус, здравствено стање,
социјалне дисфункције); </p>

<p>3) разлозима одсуства родитељског старања;</p>

<p>4) сродницима и особама за које храњеника везује посебна
блискост (браћа и сестре, старатељ, друге особе значајне за дете); </p>

<p>5) носиоцима трошкова за издржавање;</p>

<p>6) одлуци о општој подобности храњеника (датум сачињавања
налаза и стручног мишљења психолога, датум сачињавања налаза и стручног мишљења
педагога, датум сачињавања налаза и стручног мишљења социјалног радника, датум сачињавања
налаза и стручног мишљења правника, датум сачињавања налаза и стручног мишљења лекара,
налаз и стручно мишљење других овлашћених установа, број и датум доношења одлуке
о општој подобности храњеника);</p>

<p>7) центру за социјални рад (назив, адреса – место, улица
и број, број телефона, е-маил адреса, број упитника, датум састављања упитника,
потпис овлашћеног лица, печат органа старатељства). </p>

<p></p>

<p>Члан 68.</p>

<p>У Књигу евиденције о хранитељу уписују се подаци о: </p>

<p>1) хранитељу (име и презиме, пол, датум и место рођења,
јединствени матични број грађана, пребивалиште, односно боравиште, националност,
држављанство, школска спрема, радни статус, здравствени статус, брачни статус);</p>

<p>2) хранитељској породици (стамбени статус, материјални статус,
укупан број чланова у породици, укупан број деце у породици, подаци о деци коју
може прихватити на хранитељство – број, пол, узраст, националност, психофизичко
и здравствено стање;</p>

<p>3) одлуци о општој подобности хранитеља (датум сачињавања
налаза и стручног мишљења психолога, датум сачињавања налаза и стручног мишљења
педагога, датум сачињавања налаза и стручног мишљења социјалног радника, датум сачињавања
налаза и стручног мишљења правника, датум сачињавања налаза и стручног мишљења лекара,
налаз и стручно мишљење других овлашћених установа, број и датум доношења одлуке
о општој подобности хранитеља);</p>

<p>4) центру за социјални рад (назив, адреса – место, улица
и број, број телефона, е-маил адреса, потпис овлашћеног лица, печат органа старатељства).
</p>

<p></p>

<p>Члан 69.</p>

<p>У књигу евиденције о заснованом хранитељству уписују се
подаци о:</p>

<p>1) детету (име и презиме, датум и место рођења детета, сродство
са хранитељском породицом и другом децом у хранитељској породици, облик хранитељства,
надлежни центар за социјални рад, датум смештаја у хранитељску породицу, носиоци
трошкова за издржавање детета, датум престанка смештаја, разлози престанка смештаја);</p>

<p>2) хранитељској породици (име и презиме, датум рођења, адреса
становања, укупан број деце у породици, укупан број деце на хранитељству, центар
за социјални рад који је надлежан за хранитеља).</p>

<p></p>

<p>Члан 70.</p>

<p>Књига евиденције о храњеницима води се на Обрасцу број
4, величине 25x35 cm, и то у облику укоричене и прошивене књиге са означеним страницама,
оверене од органа старатељства.</p>

<p>Образац број 4 одштампан је уз овај правилник и чини његов
саставни део.</p>

<p></p>

<p>Члан 71.</p>

<p>Књига евиденције о хранитељима води се на Обрасцу број
5, величине 25x35 cm, и то у облику укоричене и прошивене књиге са означеним страницама,
оверене од центра за социјални рад.</p>

<p>Образац број 5 одштампан је уз овај правилник и чини његов
саставни део.</p>

<p></p>

<p>Члан 72.</p>

<p>Књига евиденције о заснованом хранитељству води се на Обрасцу
број 6, величине 25x35 cm, и то у облику укоричене и прошивене књиге са означеним
страницама, оверене од центра за социјални рад.</p>

<p>Образац број 6 одштампан је уз овај правилник и чини његов
саставни део.</p>

<p></p>

<p>Члан 73.</p>

<p>Центар за социјални рад, односно центар за породични смештај,
који води књиге евиденције из чл. 70–72. овог правилника, одговоран је за потпуност
и тачност података уписаних у ове књиге. </p>

<p></p>

<p>Члан 74.</p>

<p>Књига евиденције о храњеницима закључује се на крају сваке
календарске године уношењем белешке о последњем редном броју уписа за ту годину,
бројевима и у загради словима.</p>

<p>Први упис у следећој календарској години врши се на првој
следећој страници Књиге евиденције о храњеницима, под редним бројем 1.</p>

<p>Ако у календарској години није било уписа, у Књигу евиденције
о храњеницима уноси се белешка о томе да за ту годину није било уписа храњеника.</p>

<p></p>

<p>Члан 75.</p>

<p>Књига евиденције о хранитељима закључује се на крају сваке
календарске године уношењем белешке о последњем редном броју уписа за ту годину,
бројевима и у загради словима.</p>

<p>Први упис у следећој календарској години врши се на првој
следећој страници Књиге евиденције о хранитељима под редним бројем 1.</p>

<p>Ако у календарској години није било уписа, у Књигу евиденције
о хранитељима уноси се белешка о томе да за ту годину није било уписа хранитеља.</p>

<p></p>

<p>Члан 76.</p>

<p>Књига евиденције о заснованом хранитељству закључује се
на крају сваке календарске године уношењем белешке о последњем редном броју уписа
за ту годину, бројевима и у загради словима.</p>

<p>Први упис у следећој календарској години врши се на првој
следећој страници Књиге евиденције о заснованом хранитељству под редним бројем
1.</p>

<p>Ако у календарској години није било уписа, у Књигу евиденције
о заснованом хранитељству уноси се белешка о томе да за ту годину није било уписа
хранитеља.</p>

<p>Евиденција и документација чува се у архиви центра за социјални
рад, односно центра за породични смештај, у складу са одредбама Уредбе о канцеларијском
пословању органа државне управе („Службени гласник РС”, број 80/92).</p>

<p></p>

<p>VIII. ПРЕЛАЗНЕ И ЗАВРШНЕ
ОДРЕДБЕ</p>

<p></p>

<p>Члан 77.</p>

<p>Програм припреме за хранитељство из члана 46. овог правилника,
до оснивања потребног броја центара за породични смештај, реализоваће центри за
социјални рад.</p>

<p></p>

<p>Члан 78.</p>

<p>Центри за социјални рад у којима се обављају послови из
делокруга рада центра за породични смештај, обезбедиће потребан број стручних и
других радника из члана 62. став 2. овог правилника, према динамици којом се одвија
процес трансформације установа за децу и могућности преузимања радника из тих установа,
у складу са средствима обезбеђеним у буџету Републике Србије за ове намене, а најдуже
у року од две године од дана ступања на снагу овог правилника.</p>

<p></p>

<p>Члан 79.</p>

<p>Ступањем на снагу овог правилника престаје да важи Правилник
о ближим условима за заснивање хранитељства („Службени гласник РС”, број
102/05), Правилник о начину вођења евиденције и документације о хранитељству („Службени
гласник РС”, број 67/05), Правилник о програму припреме за хранитељство („Службени
гласник РС”, број 67/05), одредбе Правилника о ближим условима за оснивање и нормативима
и стандардима за обављање делатности установа социјалне заштите за смештај деце
без родитељског старања и деце и омладине са поремећајима у понашању („Службени
гласник РС”, бр. 88/93, 121/03, 8/06 и 63/06) које се односе на смештај деце у хранитељским
породицама и делатност центра за породични смештај и члан 7. ст. 5. и 9. Правилника
о вођењу евиденције о корисницима и документације о стручном раду у установама социјалне
заштите („Службени гласник РС”, бр. 63/93 и 10/06).</p>

<p></p>

<p>Члан 80.</p>

<p>Овај
правилник ступа на снагу осмог дана од дана објављивања у „Службеном гласнику Републике
Србије”.</p>

<p></p>

<p>Број 110-00-00032/08-20</p>

<p>У Београду, 3. априла
2008. године</p>

<p>Министар,</p>

<p>Расим Љајић, с.р.</p>

<p></p>

<p></p>

<p><img id="Picture 1" height="405" src="http://www.pravno-informacioni-sistem.rs/SlGlasnikPortal/slike/148eebed-7799-44a9-8143-da3b5bafa7a9.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="283"></img></p>

<p><img id="Picture 2" height="581" src="http://www.pravno-informacioni-sistem.rs/SlGlasnikPortal/slike/bdd7e3f2-b1d8-41a9-a8c0-451d6cbe966a.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="555"></img></p>

<p><img id="Picture 3" height="591" src="http://www.pravno-informacioni-sistem.rs/SlGlasnikPortal/slike/fd2b00cb-95df-40b6-96fa-1b1c2007a25e.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="531"></img></p>

<p><img id="Picture 4" height="569" src="http://www.pravno-informacioni-sistem.rs/SlGlasnikPortal/slike/8714a83c-c456-46c1-a1bf-003a0118ec3a.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="510"></img></p>

<p><img id="Picture 5" height="683" src="http://www.pravno-informacioni-sistem.rs/SlGlasnikPortal/slike/dd81a83f-d3e9-49f1-96d7-1e84efcf35d9.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="491"></img></p>

<p><img id="Picture 6" height="667" src="http://www.pravno-informacioni-sistem.rs/SlGlasnikPortal/slike/4bc03ef2-e3ff-4d83-831f-937e72659efd.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="499"></img></p>

<p><img id="Picture 7" height="685" src="http://www.pravno-informacioni-sistem.rs/SlGlasnikPortal/slike/ba1e0baa-e92a-404f-9c91-8b6a26d1f537.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="510"></img></p>

<p><img id="Picture 8" height="640" src="http://www.pravno-informacioni-sistem.rs/SlGlasnikPortal/slike/c10c3ad4-d923-4eb7-95cb-ed8b3b2d99f2.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="495"></img></p>

<p><img id="Picture 9" height="559" src="http://www.pravno-informacioni-sistem.rs/SlGlasnikPortal/slike/e224ca2b-d91c-47e8-b4f8-c42254a9fe53.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="571"></img></p>

<p><img id="Picture 10" height="566" src="http://www.pravno-informacioni-sistem.rs/SlGlasnikPortal/slike/dd16f0a9-570a-48c5-96db-27452ff318b9.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="507"></img></p>

<p><img id="Picture 11" height="716" src="http://www.pravno-informacioni-sistem.rs/SlGlasnikPortal/slike/cd4b22ab-352a-4384-a56d-e46287d72f0e.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="510"></img></p>

<p><img id="Picture 12" height="814" src="http://www.pravno-informacioni-sistem.rs/SlGlasnikPortal/slike/a5475d61-e49e-495c-a975-4acb32d87dfe.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="519"></img></p>

<p><img id="Picture 13" height="819" src="http://www.pravno-informacioni-sistem.rs/SlGlasnikPortal/slike/af06d073-3647-4f3a-b348-9b3451306289.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="499"></img></p>

<p><img id="Picture 14" height="812" src="http://www.pravno-informacioni-sistem.rs/SlGlasnikPortal/slike/38be16e6-7671-4125-b022-5ff85e7b7886.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="503"></img></p>

<p><img id="Picture 15" height="808" src="http://www.pravno-informacioni-sistem.rs/SlGlasnikPortal/slike/1994bbda-6e4e-46cd-9aeb-a7a3b254d72d.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="455"></img></p>

<p><img id="Picture 16" height="689" src="http://www.pravno-informacioni-sistem.rs/SlGlasnikPortal/slike/efa9a92a-58a9-426e-9aaf-cc40f953fd6a.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="487"></img></p>

<p><img id="Picture 17" height="818" src="http://www.pravno-informacioni-sistem.rs/SlGlasnikPortal/slike/31bda0ec-e70b-43d2-b613-41052d2ce1fc.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="491"></img></p>

<p><img id="Picture 18" height="817" src="http://www.pravno-informacioni-sistem.rs/SlGlasnikPortal/slike/ad6a3a88-ebf7-49f2-9662-78e3fda070fa.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="510"></img></p>

<p><img id="Picture 19" height="702" src="http://www.pravno-informacioni-sistem.rs/SlGlasnikPortal/slike/74603ba3-df13-4c53-b87e-da706bddaf99.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="499"></img></p>

<p><img id="Picture 20" height="697" src="http://www.pravno-informacioni-sistem.rs/SlGlasnikPortal/slike/74cee789-f457-4e1d-bfe0-9b2749393c57.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="475"></img></p>

<p><img id="Picture 21" height="697" src="http://www.pravno-informacioni-sistem.rs/SlGlasnikPortal/slike/5eacae4d-ec1a-4ac2-905b-701b79e52036.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="471"></img></p>

<p><img id="Picture 22" height="724" src="http://www.pravno-informacioni-sistem.rs/SlGlasnikPortal/slike/5d96b5f3-3c5e-4cc8-a318-07e1c9a0c06b.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="467"></img></p>

<p><img id="Picture 23" height="707" src="http://www.pravno-informacioni-sistem.rs/SlGlasnikPortal/slike/1e7985a6-d731-4aeb-9712-7b31e0ad45e9.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="475"></img></p>

<p><img id="Picture 24" height="705" src="http://www.pravno-informacioni-sistem.rs/SlGlasnikPortal/slike/b641473b-f3c5-4c36-a34a-05f078284321.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="467"></img></p>

<p><img id="Picture 25" height="685" src="http://www.pravno-informacioni-sistem.rs/SlGlasnikPortal/slike/9208f77a-f343-4899-9edb-0a41310ce05f.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="471"></img></p>

<p><img id="Picture 26" height="708" src="http://www.pravno-informacioni-sistem.rs/SlGlasnikPortal/slike/bf10514b-1442-4d3a-bbdf-96dc4535b5b9.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="479"></img></p>

<p><img id="Picture 27" height="470" src="http://www.pravno-informacioni-sistem.rs/SlGlasnikPortal/slike/e81ca731-e35a-4c77-96b9-49eb988c2629.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="471"></img></p>

<p><img id="Picture 28" height="541" src="http://www.pravno-informacioni-sistem.rs/SlGlasnikPortal/slike/b65a18ed-174f-4423-a62c-ffe4490f7dcc.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="499"></img></p>

<p><img id="Picture 29" height="671" src="http://www.pravno-informacioni-sistem.rs/SlGlasnikPortal/slike/b86a9e0b-88a5-4515-af5a-d430905f4294.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="507"></img></p>

<p><img id="Picture 30" height="697" src="http://www.pravno-informacioni-sistem.rs/SlGlasnikPortal/slike/3a5f46a3-238c-4caa-a712-76e211bb6630.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="499"></img></p>

<p><img id="Picture 31" height="702" src="http://www.pravno-informacioni-sistem.rs/SlGlasnikPortal/slike/74f61a70-5dbc-4118-82df-e9e68c1f8f15.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="495"></img></p>

<p><img id="Picture 32" height="711" src="http://www.pravno-informacioni-sistem.rs/SlGlasnikPortal/slike/4328e770-90f0-4dbf-a5db-b4de62506d30.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="491"></img></p>

<p><img id="Picture 33" height="718" src="http://www.pravno-informacioni-sistem.rs/SlGlasnikPortal/slike/f3bd4f43-4e89-465f-9ee8-acdd2dfe7045.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="479"></img></p>

<p><img id="Picture 34" height="715" src="http://www.pravno-informacioni-sistem.rs/SlGlasnikPortal/slike/f7b4b27d-c7e0-4d3f-894d-593bad38bcc1.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="479"></img></p>

<p><img id="Picture 35" height="705" src="http://www.pravno-informacioni-sistem.rs/SlGlasnikPortal/slike/3813ce29-fcf0-4d42-b358-e3a8b0700135.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="467"></img></p>

<p><img id="Picture 36" height="700" src="http://www.pravno-informacioni-sistem.rs/SlGlasnikPortal/slike/abbd67c3-5c6b-4e07-ad4f-c18f3eb6d535.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="479"></img></p>

<p><img id="Picture 37" height="689" src="http://www.pravno-informacioni-sistem.rs/SlGlasnikPortal/slike/4a7bcf37-deb6-49e4-b77a-052b1ea853c9.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="467"></img></p>

<p><img id="Picture 38" height="682" src="http://www.pravno-informacioni-sistem.rs/SlGlasnikPortal/slike/67e5144b-588e-4c8f-b907-91fe71321655.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="479"></img></p>

<p><img id="Picture 39" height="719" src="http://www.pravno-informacioni-sistem.rs/SlGlasnikPortal/slike/45ab3a83-9302-445c-8f2f-7c9fac449838.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="503"></img></p>

<p><img id="Picture 40" height="815" src="http://www.pravno-informacioni-sistem.rs/SlGlasnikPortal/slike/36e88541-fb1a-4541-8ef4-f47a5085138f.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="479"></img></p>

<p><img id="Picture 41" height="711" src="http://www.pravno-informacioni-sistem.rs/SlGlasnikPortal/slike/ee915695-869c-4c19-916d-e92056141bec.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="503"></img></p>

<p><img id="Picture 42" height="676" src="http://www.pravno-informacioni-sistem.rs/SlGlasnikPortal/slike/b1593681-cbad-43b0-b6a3-e2238c4a0f8b.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="495"></img></p>

<p><img id="Picture 43" height="704" src="http://www.pravno-informacioni-sistem.rs/SlGlasnikPortal/slike/f5f05bd3-f804-4648-8096-a7d0c615edc4.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="503"></img></p>

<p><img id="Picture 44" height="813" src="http://www.pravno-informacioni-sistem.rs/SlGlasnikPortal/slike/f8e6000f-c417-4a90-ab60-0e899fc212f2.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="427"></img></p>

<p><img id="Picture 45" height="698" src="http://www.pravno-informacioni-sistem.rs/SlGlasnikPortal/slike/b7e11800-6723-4b91-960d-31859e6d5008.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="479"></img></p>

<p><img id="Picture 46" height="819" src="http://www.pravno-informacioni-sistem.rs/SlGlasnikPortal/slike/e2eadfa0-d927-4ffe-b809-dd9cc3f1bf61.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="435"></img></p>

<p><img id="Picture 47" height="700" src="http://www.pravno-informacioni-sistem.rs/SlGlasnikPortal/slike/aa5af9b8-1d7e-4221-8e76-26ad739b688c.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="483"></img></p>

<p><img id="Picture 48" height="497" src="http://www.pravno-informacioni-sistem.rs/SlGlasnikPortal/slike/a411fadd-ec41-4837-a93f-0e5a3b2bee38.image&amp;doctype=reg&amp;abc=cba&amp;eli=true&amp;eliActId=328477&amp;regactid=328477" width="555"></img></p>

<p></p>



