





<p>Редакцијски пречишћен текст  </p>
<p>  </p>
<p></p>
<p></p>
<p>На основу члана 141. став 4, члана 146. став 4. и члана 149. став 3. Закона 
о здравственом осигурању („Службени гласник РС”, бр. 107/05 и 109/05 – 
исправка),   </p>
<p>Управни одбор Републичког завода за здравствено осигурање, на седници 
одржаној 11. децембра 2009. године, донео је  </p>
<p>ПРАВИЛНИК   </p>
<p>о начину и поступку остваривања права из обавезног здравственог осигурања   
</p>
<p>„Службени гласник РС“, бр. 10 од 2. марта 2010, 18 од 26. 
марта 2010. - исправка, 46 од 9. јула 2010, 52 од 28. јула 2010 - исправка,80 
од 2. новембра 2010, 60 од 16. августа 2011 - УС, 1 од 4. јануара 2013, 108 од 
1. децембра 2017.</p>
<p></p>
<p>НАПОМЕНА ИЗДАВАЧА: Правилник о изменама и допунама Правилника о начину и 
поступку остваривања права из обавезног здравственог осигурања („Службени 
гласник РС”, број 108/2017) ступио је на снагу осмог дана од дана објављивања у 
„Службеном гласнику Републике Србије”, односно 9. децембра 2017. године осим 
одредаба члана 2. које се примењују од 1. јануара 2018. године и одредаба члана 
3. које се примењују у здравственим установама у којима постоје одговарајући 
технички услови за примену обновљивог прописивања лекова (види члан 6. 
Правилника - 108/2017-88) (пречишћен текст Правилника пре измена из броја 
108/2017 можете погледати са десне стране у делу "Верзије пречишћеног текста").</p>
<p>I. ОПШТЕ ОДРЕДБЕ  </p>
<p>Члан 1.</p>
<p>Овим правилником ближе се уређују начин и поступак остваривања права 
осигураних лица из обавезног здравственог осигурања, услови и начин коришћења 
здравствене заштите и других права из обавезног здравственог осигурања код 
изабраног лекара, начин и поступак слободног избора изабраног лекара,
односно 
промене изабраног лекара као и начин додељивања, коришћења и контроле 
јединственог идентификационог броја лекара.   </p>
<p>*Службени гласник РС, број 46/2010  </p>
<p>Члан 2.</p>
<p>Осигураници из чл. 17, 22. и 23. Закона о здравственом осигурању („Службени 
гласник РС”, бр. 107/05 и 109/05 – исправка; у даљем тексту: Закон), чланови 
њихових породица као и лица из члана 28. Закона, остварују права из обавезног 
здравственог осигурања у складу са Законом и овим правилником.  </p>
<p>II. УТВРЂИВАЊЕ СВОЈСТВА ОСИГУРАНОГ ЛИЦА  </p>
<p>Члан 3.  </p>
<p>Својство осигураног лица утврђује матична филијала на основу пријаве на 
обавезно здравствено осигурање (у даљем тексту: пријава) коју подноси правно или 
физичко лице у складу са Законом и овим правилником.  </p>
<p>Престали су да важе ранији ст. 2. до 5. (види 
Одлуку УС - 60/2011-101)
  </p>
<p>Члан 4.  </p>
<p>За осигуранике из члана 17. став 1. тач. 1) и 2), тач. 4)–8), тач. 10), 11) и 
13), тач. 15)–18), тачка 21) и тачка 24) Закона, у случају када на подручју 
филијале постоји разлика у месту пребивалишта осигураника и седишта обвезника 
уплате доприноса, пријава на обавезно здравствено осигурање подноси се према 
седишту обвезника уплате доприноса.  </p>
<p>Став 1. овог члана примењује се и код пријаве на обавезно здравствено 
осигурање за осигураника страног држављанина из члана 17. став 1. тач. 10) и 24) 
Закона, који нема пребивалиште на територији Републике Србије.  </p>
<p>Члан 5.  </p>
<p>Лицу које је запослено код два или више послодаваца својство осигураника 
утврђује се на основу пријаве једног од послодаваца и издаје се само једна 
исправа о осигурању.  </p>
<p>У случају из става 1. овог члана својство осигураника утврђује се на основу 
пријаве коју подноси послодавац код кога запослени ради већи број часова 
недељно.  </p>
<p>Уколико запослени код послодаваца ради исти број часова недељно, својство 
осигураника утврђује се на основу пријаве послодавца који је први поднео 
пријаву.  </p>
<p>Члан 6.</p>
<p>Подносилац пријаве дужан је уз пријаву за осигуранике из члана 17. Закона, да 
достави:  </p>
<p>1) за осигуранике из члана 17. став 1. тач. 1) и 2), тач. 4)–7), тач. 9)–11), 
тач. 13) и 14), тачка 16) и тачка 24) Закона, уговор о раду, или акт о заснивању 
радног односа, односно други одговарајући уговор о обављању одређених послова на 
основу којих се остварује накнада;  </p>
<p>2) за осигуранике из члана 17. став 1. тачка 3) Закона, акт о избору, 
именовању или постављењу на функцију за чије обављање остварују зараду, односно 
плату или накнаду зараде;  </p>
<p>3) за осигуранике из члана 17. став 1. тачка 8) Закона, решење о неплаћеном 
одсуству због неге детета до три године живота док му мирују права и обавезе по 
основу рада у складу са прописима о раду;  </p>
<p>4) за осигуранике из члана 17. став 1. тачка 12) Закона, потврду од 
Националне службе за запошљавање до доношења решења, односно решење Националне 
службе за запошљавање о утврђивању права на новчану накнаду по основу 
незапослености и личну изјаву осигураника да ће сносити трошкове здравствене 
заштите за случај да не оствари право на новчану накнаду;  </p>
<p>5) за осигуранике из члана 17. став 1. тачка 15) Закона, отказ уговора о раду 
или закључену радну књижицу, извештај о повреди на раду, извештај о 
професионалном обољењу и извештај о привременој спречености за рад;  </p>
<p>6) за осигуранике из члана 17. став 1. тачка 17) Закона, акт о упису у 
регистар надлежног органа и акт о обављању пословодствених овлашћења и послова 
управљања;  </p>
<p>7) за осигуранике из члана 17. став 1. тач. 18) и 19) Закона, акт о 
регистрацији самосталне делатности, односно акт о упису у регистар надлежног 
органа, односно потврду одговарајућег удружења;  </p>
<p>8) за осигуранике из члана 17. став 1. тачка 20) Закона, акт о избору или 
постављењу свештеника, односно верског службеника;  </p>
<p>9) за осигуранике из члана 17. став 1. тачка 21) Закона, легитимацију носиоца 
пољопривредног газдинства издату од надлежног органа, или решење о утврђивању 
пореза на катастарски приход, или уговор о давању, односно узимању у закуп 
пољопривредног земљишта, или уговор о уступању пољопривредног земљишта, или 
потврду о пријави Фонду пензијског и инвалидског осигурања или личну изјаву;  </p>
<p>10) за осигуранике из члана 17. став 1. тачка 22) Закона решење о утврђивању 
права на пензију, односно права на новчану накнаду према прописима о пензијском 
и инвалидском осигурању, односно до доношења решења – потврду Фонда за пензијско 
и инвалидско осигурање да је поднет захтев за утврђивање права на пензију, 
односно новчану накнаду и личну изјаву осигураника да ће сносити трошкове 
здравствене заштите за случај да не оствари право на пензију, односно новчану 
накнаду;  </p>
<p>11) за осигуранике из члана 17. став 1. тачка 23) Закона, акт о утврђивању 
права на пензију или инвалиднину иностраног носиоца осигурања;  </p>
<p>12) за осигуранике из члана 17. став 1. тачка 25) Закона, потврду, односно 
уверење о школовању или стручном усавршавању.  </p>
<p>Члан 7.</p>
<p>Подносилац пријаве дужан је уз пријаву за осигуранике из члана 22. Закона, да 
достави:   </p>
<p>1) за осигуранике из члана 22. став 1. тачка 1) Закона – пријаву о 
пребивалишту, извод из матичне књиге рођених, а за децу од 15 до 26 година 
живота која су на школовању и потврду школе, односно високошколске установе да 
су на школовању, а за децу и омладину – скитнице из прихватних станица и 
прихватилишта до 15 година живота – потврду или другу врсту доказа који издаје 
прихватна станица, односно прихватилиште са утврђеним идентификационим подацима 
о том лицу;   </p>
<p>2) за осигуранике из члана 22. став 1. тачка 2) Закона 
– пријаву о пребивалишту, потврду изабраног лекара – гинеколога о планирању 
породице, трудноћи и порођају, а за материнство до 12 месеци након порођаја – 
извод из матичне књиге рођених за дете;</p>
<p>3) за осигуранике из члана 22. став 1. тачка 3) Закона – фотокопију личне 
карте;  </p>
<p>4) за осигуранике из члана 22. став 1. тачка 4) Закона – пријаву о 
пребивалишту, акт надлежног органа (решење или потврда) о инвалидитету са оценом 
лекарске комисије о постојању инвалидитета, односно недовољној менталној 
развијености, а за осигуранике којима је решењем општинског органа управе 
надлежног за борачку и инвалидску заштиту утврђен инвалидитет у складу са 
законом – пријаву о пребивалишту и решење надлежног органа о инвалидитету;   
</p>
<p>5) за осигуранике из члана 22. став 1. тачка 5) Закона – пријаву о 
пребивалишту и мишљење лекарске комисије да се осигураник лечи од наведених 
обољења, односно да је пружена медицинска помоћ била хитна, односно потврду 
здравствене установе да је лице давалац, односно прималац ткива и органа;  </p>
<p>6) за осигуранике из члана 22. став 1. тачка 6) Закона – потврду старешине 
манастира;  </p>
<p>7) за осигуранике из члана 22. став 1. тачка 7) Закона – пријаву о 
пребивалишту и акт надлежног органа (решење) којим је признато право на 
материјално обезбеђење по прописима о социјалној заштити, односно по прописима о 
заштити бораца, војних инвалида и цивилних инвалида рата;   </p>
<p>8) за осигуранике из члана 22. став 1. тачка 8) Закона – пријаву о 
пребивалишту и акт надлежног органа (решење) којим је признато право на сталну 
новчану помоћ као и помоћ за смештај у установу социјалне заштите или у другу 
породицу по прописима о социјалној заштити, а за 
децу без родитељског старања, за коју надлежни орган није донео акт (решење) о 
смештају у установу социјалне заштите или у другу породицу – потврду или другу 
врсту доказа надлежног органа са утврђеним идентификационим подацима о детету, 
до доношења решења;</p>
<p>9) за осигуранике из члана 22. став 1. тачка 9) Закона – пријаву о 
пребивалишту, фотокопију радне књижице, изјаву о члановима породице и приходима 
по члану породице и доказ да је месечни износ прихода подносиоца пријаве испод 
цензуса прописаног актом из члана 22. став 2. Закона;  </p>
<p>10) за осигуранике из члана 22. став 1. тачка 10) Закона – пријаву о 
пребивалишту и потврду о служењу војног рока храниоца породице, односно потврду 
надлежног органа да је члан породице корисник помоћи;  </p>
<p>11) за осигуранике из члана 22. став 1. тачка 11) 
Закона – личну изјаву да је лице ромске националности и пријаву боравка, односно 
личну изјаву о месту привременог боравка;</p>
<p>12) за осигуранике из члана 22. став 4. Закона – фотокопију избегличке 
легитимације, односно фотокопију легитимације прогнаног лица, изјаву о члановима 
породице и приходима по члану породице и доказ да је месечни износ прихода 
подносиоца пријаве испод цензуса прописаног актом из члана 22. став 2. Закона.  </p>
<p>Осигураници из става 1. овог члана који имају личну карту, нису дужни да, уз 
пријаву, подносе и пријаву о пребивалишту.  </p>
<p>Изузетно од става 1. овог члана, подносилац пријаве дужан је да, за децу и 
омладину – скитнице из прихватних станица и прихватилишта старије од 15 година 
живота, у зависности од основа осигурања из члана 22. Закона, уз пријаву, уместо 
извода из матичне књиге рођених и пријаве о пребивалишту, односно боравишта, 
достави потврду или другу врсту доказа који издаје прихватна станица, односно 
прихватилиште са утврђеним идентификационим подацима о том лицу.   </p>
<p>Када се уз пријаву, из става 1. овог члана, као доказ подноси фотокопија 
исправе, на увид се доставља и њен оригинал.  </p>
<p>Подносилац пријаве из става 1. тач. 1)–12) овог члана, дужан је да уз пријаву 
достави и личну изјаву да нема основа за обавезно здравствено осигурање по 
члану 17. Закона или као члан породице осигураника.  </p>
<p>*Службени гласник РС, број 46/2010  </p>
<p>Члан 8.</p>
<p>За лица која се укључују у обавезно здравствено осигурање из члана 23. Закона 
и чланове њихових породица, исправе које се подносе уз пријаву прописане су 
општим актом Републичког фонда за здравствено осигурање (у даљем тексту:
Републички фонд), којим се уређује начин и поступак укључивања у обавезно 
здравствено осигурање.  </p>
<p>*Службени гласник РС, број 1/2013  </p>
<p>Члан 9.   </p>
<p>За чланове уже породице осигураника из чл. 17. и 22. Закона, подносилац 
пријаве дужан је уз пријаву да достави:   </p>
<p>1) за супружника – извод из матичне књиге венчаних, а за разведеног 
супружника – судску одлуку којом је утврђено право на издржавање
;  </p>
<p>2) за ванбрачног супружника – оверену изјаву ванбрачних партнера да постоји 
трајнија заједница живота између њих (две и више година), као и да не постоје 
законом прописане брачне сметње, оверену изјаву два сведока да ванбрачна 
заједница траје дуже од две године, дату пред надлежним органом, оверену 
фотокопију личне карте из које се може видети да је пријава пребивалишта за оба 
ванбрачна партнера на заједничкој адреси;  </p>
<p>3) за дете рођено у браку или ван брака – извод из матичне књиге рођених;  </p>
<p>4) за усвојено дете – одлуку надлежног органа о усвојењу;  </p>
<p>5) за пасторка – извод из матичне књиге рођених за дете и извод из матичне 
књиге венчаних за родитеља;  </p>
<p>6) за дете узето на издржавање – одлуку надлежног органа о утврђивању обавезе 
издржавања.  </p>
<p>За дете из става 1. овог члана које је старије од 18 година, а налази се на 
школовању, најкасније до навршених 26 година живота потребно је доставити и 
потврду школе, односно високошколске установе да је на школовању.  </p>
<p>За дете из члана 26. став 2. Закона, потребно је доставити оцену лекарске 
комисије матичне филијале.  </p>
<p>За дете из члана 26. став 3. Закона потребно је доставити налаз органа 
вештачења по прописима о пензијском и инвалидском осигурању.  </p>
<p>За дете из члана 26. став 4. Закона потребно је доставити налаз органа 
вештачења по прописима о пензијском и инвалидском осигурању и акт о издржавању 
по прописима о породичној заштити.  </p>
<p>*Службени гласник РС, број 46/2010</p>
<p>Члан 10.</p>
<p>За чланове шире породице осигураника из члана 17. Закона, подносилац пријаве 
дужан је уз пријаву да достави:  </p>
<p>1) за родитеље – извод из матичне књиге рођених за осигураника преко ког 
треба да остваре права из обавезног здравственог осигурања;   </p>
<p>2) за очуха, маћеху – извод из матичне књиге рођених за осигураника преко 
којег треба да остваре права из обавезног здравственог осигурања и извод из 
матичне књиге венчаних за родитеља;  </p>
<p>3) за усвојитеља – акт о усвојењу, односно извод из матичне књиге рођених;  </p>
<p>4) за деду и бабу – извод из матичне књиге рођених за осигураника преко којег 
треба да остваре права из обавезног здравственог осигурања и извод из матичне 
књиге рођених родитеља осигураника;  </p>
<p>5) за унучад – изводе из матичних књига рођених као доказе о сродству;   
</p>
<p>6) за браћу и сестре – изводе из матичних књига рођених као доказе о сродству 
и акт о издржавању у смислу прописа о породичној заштити 
налаз органа вештачења 
по прописима о пензијском и инвалидском осигурању.  </p>
<p>За лица из става 1. тач. 1–4. овог члана, потребно је доставити и акт о 
издржавању по прописима о породичној заштити, а у случају да су та лица млађа од 
65 година и налаз органа вештачења по прописима о пензијском и инвалидском 
осигурању.  </p>
<p>*Службени гласник РС, број 46/2010</p>
<p>Члан 11.</p>
<p>За лица из члана 28. став 1. Закона, подносилац пријаве дужан је уз пријаву 
да достави:   </p>
<p>1) за лица из члана 28. став 1. тачка 1) – потврду школе, односно 
високошколске установе да је лице на обавезном производном раду, професионалној 
пракси или практичној настави;  </p>
<p>2) за лица из члана 28. став 1. тачка 2) – уговор о волонтерском раду;  </p>
<p>3) за лица из члана 28. став 1. тачка 3) – уговор о привременим и повременим 
пословима преко омладинске, односно студентске задруге;  </p>
<p>4) за лица из члана 28. став 1. тачка 4) – потврду надлежне организације за 
запошљавање да је лице упућено на додатно образовање и обуку;   </p>
<p>5) за лица из члана 28. став 1. тачка 5) – потврду организатора јавних радова 
да је лице учесник организованих јавних радова;  </p>
<p>6) за лица из члана 28. став 1. тачка 6) – потврду надлежног органа да је 
лице учесник у акцији спасавања;  </p>
<p>7) за лица из члана 28. став 1. тачка 7) – потврду ватрогасне службе да је 
лице ангажовано у ватрогасној служби за гашење пожара или је на обуци у 
ватрогасној служби;  </p>
<p>8) за лица из члана 28. став 1. тачка 8) – потврду надлежног органа да је 
лице на оспособљавању и обучавању за потребе одбране земље;  </p>
<p>9) за лица из члана 28. став 1. тачка 9) – потврду организатора јавног скупа 
да је лице ангажовано на обезбеђивању јавног скупа, културних и спортских 
догађаја и других јавних окупљања грађана;  </p>
<p>10) за лица из члана 28. став 1. тачка 10) – потврду надлежног органа да лице 
које је на издржавању казне затвора ради у привредној јединици завода или на 
другом месту рада.  </p>
<p>Члан 12.</p>
<p>Подносилац пријаве из чл. 6, 9, 10. и 11. овог правилника, дужан је да уз 
пријаву достави и фотокопију личне карте као и личну карту на увид.  </p>
<p>Када први пут пријављује осигураника у свакој од филијала 
Републичког фонда, 
подносилац пријаве на осигурање из члана 6. овог правилника, дужан је да, уз 
пријаву на осигурање, поднесе образац ОПД за пријаву, промену и одјаву 
пословања.   </p>
<p>Изузетно од става 2. овог члана, за правне субјекте који се региструју код 
Агенције за привредне регистре, податке садржане у обрасцу ОПД, 
Републичком 
фонду доставља Агенција за привредне регистре по службеној дужности.  </p>
<p>*Службени гласник РС, број 1/2013</p>
<p>Члан 13.  </p>
<p>На основу пријаве и доказа наведених у члану 6. овог правилника, својство 
осигураника стиче се:  </p>
<p>1) за осигуранике из члана 17. став 1. тач. 1), 2), тач. 4)–7), тач. 9)–11), 
тачка 16) и тачка 24) Закона, даном заснивања радног односа;  </p>
<p>2) за осигуранике из члана 17. став 1. тачка 3) Закона, даном избора, 
именовања или постављења;  </p>
<p>3) за осигуранике из члана 17. став 1. тачка 8) Закона, даном почетка 
коришћења неплаћеног одсуства због неге детета до три године живота;  </p>
<p>4) за осигуранике из члана 17. став 1. тачка 12) Закона, даном утврђивања 
права на новчану накнаду по основу незапослености од Националне службе за 
запошљавање;  </p>
<p>5) за осигуранике из члана 17. став 1. тач. 13) и 14) Закона, даном почетка 
обављања привремених и повремених послова, односно даном закључења уговора;  </p>
<p>6) за осигуранике из члана 17. став 1. тачка 15) Закона, наредног дана од 
дана престанка радног односа;  </p>
<p>7) за осигуранике из члана 17. став 1. тачка 17) Закона, даном доношења акта 
о упису у регистар надлежног органа, односно даном доношења акта о обављању 
пословодствених овлашћења и послова управљања;  </p>
<p>8) за осигуранике из члана 17. став 1. тач. 18) и 19) Закона, даном почетка 
обављања самосталне делатности, односно уписа у одговарајући регистар, односно 
даном учлањења у одговарајуће удружење;  </p>
<p>9) за осигуранике из члана 17. став 1. тачка 20) Закона, даном постављења 
свештеника, односно верског службеника;  </p>
<p>10) за осигуранике из члана 17. став 1. тачка 21) Закона, даном подношења 
пријаве;  </p>
<p>11) за осигуранике из члана 17. став 1. тач. 22) и 23) Закона, даном 
пензионисања;  </p>
<p>12) за осигуранике из члана 17. став 1. тачка 25) Закона, даном почетка 
школовања, односно стручног усавршавања.  </p>
<p>На основу пријаве и доказа наведених у члану 7. овог правилника, својство 
осигураника из члана 22. Закона, стиче се даном подношења пријаве.   
</p>
<p>Изузетно од става 2. овог члана, својство осигураника из члана 22. став 1. 
тачка 5) Закона у вези са пружањем хитне медицинске помоћи, стиче се даном 
пружања хитне медицинске помоћи.  </p>
<p>Својство члана породица осигураника из ст. 1. и 2. овог члана, стиче се даном 
подношења пријаве.  </p>
<p>Члан 14.  </p>
<p>Уз пријаву промене у току осигурања подносиоци пријаве дужни су да матичној 
филијали доставе одговарајуће доказе у зависности од тога који се податак мења.  </p>
<p>Члан 15.</p>
<p>Уз одјаву са обавезног здравственог осигурања, подносиоци одјаве дужни су да 
матичној филијали доставе доказ на основу кога осигураном лицу престаје основ по 
коме је то својство признато.  </p>
<p>Уз одјаву са обавезног здравственог осигурања у складу са чланом 20. Закона, 
осигураник – пољопривредник подноси следеће доказе:  </p>
<p>1) оцену лекарске комисије матичне филијале да је неспособан за самостални 
рад и остваривање прихода;  </p>
<p>2) потврду фонда пензијског и инвалидског осигурања да није остварио право на 
пензију;  </p>
<p>3) доказ да су приходи осигураника испод прихода утврђених актом из члана 22. 
став 2. Закона.  </p>
<p>Члан 16.</p>
<p>Пријаву, пријаву промене и одјаву са обавезног здравственог осигурања, за 
осигуранике из члана 3. став 2. овог правилника, подносилац пријаве може да 
поднесе и филијали на чијем подручју је седиште обвезника уплате доприноса, 
односно седиште пословне јединице.  </p>
<p>Филијала којој је поднета пријава, пријава промене или одјава са обавезног 
здравственог осигурања из става 1. овог члана, дужна је да истог дана матичној 
филијали достави пријаву, пријаву промене, односно одјаву са обавезног 
здравственог осигурања.  </p>
<p>III. ОСТВАРИВАЊЕ ПРАВА ИЗ ОБАВЕЗНОГ ЗДРАВСТВЕНОГ ОСИГУРАЊА</p>
<p>1. Остваривање права на здравствену заштиту</p>
<p>Члан 17.</p>
<p>Осигурано лице остварује здравствену заштиту у здравственој установи, односно 
код другог даваоца здравствених услуга (у даљем тексту: 
здравствена установа), 
који има седиште на подручју матичне филијале са којим је закључен уговор о 
пружању здравствене заштите.   </p>
<p>Осигурано лице остварује здравствену заштиту и код здравствене установе, 
односно код другог даваоца здравствених услуга ван подручја матичне филијале под 
условима прописаним Законом и овим правилником.  </p>
<p>Осигурано лице остварује здравствену заштиту на основу оверене здравствене 
књижице или оверене потврде о коришћењу здравствене заштите (у даљем тексту: 
исправа о осигурању).   </p>
<p>У случају да исправа о осигурању није оверена, због тога што доспели допринос 
за обавезно здравствено осигурање није плаћен, односно није плаћен у целини, 
право на здравствену заштиту осигурано лице може да користи само у случају хитне 
медицинске помоћи.  </p>
<p>*Службени гласник РС, број 46/2010</p>
<p>1.1. Здравствена заштита код здравствених установа које обављају 
здравствену делатност на примарном нивоу  </p>
<p>*Службени гласник РС, број 46/2010</p>
<p>НАПОМЕНА ИЗДАВАЧА: У члановима који су набројани у члану 5. Правилника о 
изменама и допунама Правилника о начину и поступку остваривања права из 
обавезног здравственог осигурања, у којима се речи: "давалац услуге" замењују 
речима: "здравствена установа" у одговарајућем падежу, Редакција је извршила и 
одговарајуће измене у роду речи које стоје уз речи које се замењјују.   </p>
<p>Члан 18.  </p>
<p>Осигураном лицу обезбеђује се право на слободан избор 
здравствене установе 
са којом је матична филијала закључила уговор о пружању здравствене заштите, 
односно слободан избор лекара (у даљем тексту: изабрани лекар) у складу са 
Законом и овим правилником.   </p>
<p>*Службени гласник РС, број 46/2010</p>
<p>Избор изабраног лекара</p>
<p>Члан 19.</p>
<p>Изабрани лекар у смислу члана 18. овог правилника је:   </p>
<p>(1) доктор медицине или доктор медицине специјалиста за област опште 
медицине, односно специјалиста медицине рада,  </p>
<p>(2) доктор медицине специјалиста педијатрије,  </p>
<p>(3) доктор медицине специјалиста гинекологије,  </p>
<p>(4) доктор стоматологије.  </p>
<p>Осигурано лице може да има само једног изабраног лекара из грана медицине 
наведених у ставу 1. овог члана.  </p>
<p>Осигурано лице бира изабраног лекара, и то:  </p>
<p>– осигурано лице женског пола старије од 15 година живота, поред изабраног 
лекара из става 1. тачка (1), односно тачке (2) овог члана, има и изабраног 
лекара доктора медицине специјалисту гинекологије;  </p>
<p>– дете школског узраста до завршетка средње школе, има изабраног лекара из 
става 1. тачка (2) овог члана, односно доктора медицине у служби за здравствену 
заштиту деце школског узраста дома здравља;  </p>
<p>– дете до навршених 18 година живота, поред изабраног лекара из става 1. 
тачка (2) овог члана, има изабраног лекара доктора стоматологије;  </p>
<p>– осигурано лице старије од 65 година живота, поред изабраног лекара из става 
1. тачка (1), односно тачке (3) овог члана, има изабраног лекара доктора 
стоматологије;  </p>
<p>– жена у вези са трудноћом и 12 месеци после порођаја; осигурано лице пре 
трансплантације бубрега, односно операције на срцу; у преоперативном и 
постоперативном третману малигних болести максилофацијалног предела; осигурано 
лице са урођеним и стеченим тежим деформитетом лица и вилице у оквиру 
преоперативног и постоперативног третмана; осигурано лице у оквиру посттуморске 
рехабилитације и реконструкције, може да има изабраног лекара доктора 
стоматологије;  </p>
<p>– осигурано лице које је у терминалној фази болести, 
непокретно, односно покретно уз помоћ других лица, у зависности од година 
живота, има изабраног лекара из става 1. тач. (1) или (2) овог члана у служби 
кућног лечења, ако је служба кућног лечења организована у здравственој установи 
која обавља здравствену делатност на примарном нивоу.</p>
<p>Лекар из става 1. овог члана као осигурано лице дужан 
је да изабере другог лекара као свог изабраног лекара у складу са Законом и овим 
правилником.</p>
<p>Осигурано лице бира изабраног лекара, по правилу, код 
здравствене установе 
на подручју матичне филијале.  </p>
<p>*Службени гласник РС, број 46/2010</p>
<p>Члан 20.</p>
<p>У остваривању права из обавезног здравственог осигурања за осигурана лица из 
члана 19. овог правилника, надлежна је лекарска комисија матичне филијале према 
седишту здравствене установе у којој осигурано лице има изабраног лекара.  </p>
<p>*Службени гласник РС, број 46/2010</p>
<p>Члан 21.</p>
<p>Изузетно од члана 19. став 5. овог правилника:  </p>
<p>1) осигурано лице смештено у установу социјалне заштите бира изабраног лекара 
у установи социјалне заштите у којој је организовано обављање здравствене 
делатности;  </p>
<p>2) осигурано лице смештено у установу социјалне заштите у којој не може да се 
обезбеди изабрани лекар, бира изабраног лекара у дому здравља који је најближи 
установи социјалне заштите у којој је смештено;   </p>
<p>3) осигурана лица – студенти бирају изабраног лекара у дому здравља према 
свом пребивалишту или у месту студирања код здравствене установе која обавља 
здравствену делатност здравствене заштите студената ако таква
здравствена 
установа постоји у месту студирања, а ако таква
здравствена установа не 
постоји у месту студирања, изабраног лекара студенти бирају у дому здравља у 
месту студирања;  </p>
<p>4) осигурана лица – ученици бирају изабраног лекара у служби за здравствену 
заштиту деце школског узраста дома здравља према свом пребивалишту или у служби 
за здравствену заштиту деце школског узраста дома здравља у месту школовања.   
</p>
<p>Осигурана лица – ученици могу да бирају изабраног лекара у лекарској 
ординацији у школи, уколико је таква ординација организована у оквиру службе за 
здравствену заштиту деце школског узраста дома здравља.  </p>
<p>5) осигурана лица – деца за време привременог боравка у хранитељској 
породици, бирају изабраног лекара у дому здравља према пребивалишту хранитеља,  </p>
<p>6) осигурана лица – чланови породице и разведени супружник, бирају изабраног 
лекара у дому здравља према свом пребивалишту,  </p>
<p>7) осигурана лица – чланови породице изабраних, именованих или постављених 
лица која за обављање функције остварују зараду, односно плату или накнаду 
зараде, бирају изабраног лекара у дому здравља према свом пребивалишту,  </p>
<p>8) осигурана лица – чланови породице лица која обављају привремене и 
повремене послове преко омладинске, односно студентске задруге, бирају изабраног 
лекара у дому здравља према свом пребивалишту,  </p>
<p>9) осигураници – запослени у Министарству унутрашњих послова и 
Безбедносно-информативној агенцији, за време док привремено раде ван места свог 
пребивалишта, бирају изабраног лекара код здравствене установе у месту где 
раде,  </p>
<p>10) осигурана лица – чланови породице запослених у Министарству унутрашњих 
послова и Безбедносно-информативној агенцији, бирају изабраног лекара у дому 
здравља према свом пребивалишту.  </p>
<p>*Службени гласник РС, број 46/2010</p>
<p>**Службени гласник РС, број 52/2010  </p>
<p>Члан 22.</p>
<p>У остваривању права из обавезног здравственог осигурања за осигурана лица из 
члана 21. овог правилника, надлежна је лекарска комисија према седишту 
здравствене установе у којој осигурано лице има изабраног лекара.  </p>
<p>Лекарска комисија из става 1. овог члана, о својој оцени, мишљењу и предлогу, 
дужна је да у року од три дана од дана доношења оцене, мишљења и предлога 
обавести матичну филијалу осигураног лица.   </p>
<p>*Службени гласник РС, број 46/2010</p>
<p>Члан 23.</p>
<p>Осигурано лице врши избор лекара из члана 19. овог правилника, по правилу, на 
период од најмање једне календарске године. Осигурано лице може променити 
изабраног лекара и пре истека периода на који га је изабрало.  </p>
<p>Ако осигурано лице из става 1. овог члана, по истеку календарске године, 
настави да користи здравствену заштиту код истог изабраног лекара, сматра се да 
је извршило избор лекара за наредну календарску годину, без попуњавања обрасца 
изјаве из члана 24. овог правилника.  </p>
<p>Члан 24.</p>
<p>Осигурано лице врши избор лекара попуњавањем и потписивањем обрасца изјаве о 
избору и промени изабраног лекара (у даљем тексту: изјава).  </p>
<p>Приликом првог одласка код изабраног лекара, осигурано лице предаје изабраном 
лекару један примерак потписаног обрасца изјаве о избору изабраног лекара.  </p>
<p>Члан 25.</p>
<p>Изабраног лекара за дете до 18 година старости бира родитељ, усвојитељи, 
старатељ или хранитељ.  </p>
<p>Осигураном лицу које нема пословну способност, изабраног лекара бира 
старатељ.  </p>
<p>За осигурано лице које није у могућности да попуни и потпише изјаву код 
здравствене установе, изјаву може да попуни и потпише друго лице које осигурано 
лице писмено овласти.  </p>
<p>*Службени гласник РС, број 46/2010</p>
<p>Члан 26.</p>
<p>Изјава из члана 24. став 1. попуњава се у три примерка од којих један 
примерак остаје код изабраног лекара, други примерак се доставља матичној 
филијали, а трећи примерак задржава осигурано лице.  </p>
<p>Када осигурано лице изврши избор изабраног лекара, подаци о изабраном лекару 
уносе се у здравствени картон.  </p>
<p>Здравствена установа дужна је да води евиденцију изјава по сваком изабраном 
лекару и да евидентира сваку промену изабраног лекара.  </p>
<p>Матична филијала, на основу достављених изјава из става 1. овог члана, води 
евиденцију о изјавама по здравственој установи и по изабраном лекару код 
здравствене установе. Матична филијала евидентира и сваку промену изабраног 
лекара код здравствене установе и промену 
здравствене установе.  </p>
<p>*Службени гласник РС, број 46/2010</p>
<p>Члан 27.</p>
<p>Здравствена установа из члана 17. овог правилника дужна је да обезбеди 
услове за избор лекара тако да истакне на видном месту:  </p>
<p>1) списак лекара које осигурано лице може да изабере за свог изабраног 
лекара. Списак лекара садржи име и презиме лекара, специјалност, ИД број и 
распоред радног времена;  </p>
<p>2) име и презиме лица које ће давати информације осигураним лицима у вези 
избора лекара са бројевима телефона.  </p>
<p>Изабрани лекар, дужан је да прими сва осигурана лица која су га изабрала.   
</p>
<p>*Службени гласник РС, број 46/2010</p>
<p>Замена и промена изабраног лекара</p>
<p>Члан 28.</p>
<p>У случају привремене спречености за рад изабраног лекара због болести, 
коришћења породиљског одсуства, стручног усавршавања или других оправданих 
разлога, здравствена установа, дужна је да осигураном лицу обезбеди лекара 
који ће привремено заменити изабраног лекара.  </p>
<p>Лекар који замењује изабраног лекара мора испуњавати услове прописане Законом 
и овим правилником за изабраног лекара.  </p>
<p>Лекар из става 1. овог члана има сва овлашћења, права и обавезе изабраног 
лекара.   </p>
<p>Ако осигурано лице није задовољно лекаром који замењује изабраног лекара, има 
право да након три месеца од дана замене лекара, изабере другог изабраног лекара 
у складу са Законом и овим правилником што се сматра променом изабраног лекара.  </p>
<p>Ако замена изабраног лекара из става 1. овог члана, траје дуже од шест 
месеци, осигурано лице има право да изабере новог изабраног лекара на начин и по 
поступку који је прописан овим правилником за избор изабраног лекара.  </p>
<p>*Службени гласник РС, број 46/2010</p>
<p>Члан 29.</p>
<p>Промену изабраног лекара осигурано лице врши попуњавањем и потписивањем 
изјаве.  </p>
<p>Осигурано лице које није у могућности да лично изврши промену изабраног 
лекара, то чини на начин и по поступку који је предвиђен за избор изабраног 
лекара у члану 25. став 3. овог правилника.  </p>
<p>Изјава из става 1. овог члана се попуњава у три примерка од којих један 
примерак остаје код изабраног лекара, други примерак се доставља матичној 
филијали, а трећи примерак задржава осигурано лице.  </p>
<p>Када осигурано лице изврши промену изабраног лекара, подаци о изабраном 
лекару уносе се у здравствени картон.  </p>
<p>Члан 30.</p>
<p>Осигурано лице има право на промену изабраног лекара по истеку календарске 
године.  </p>
<p>Ако осигурано лице мења изабраног лекара по истеку рока из става 1. овог 
члана, није дужно да у изјави наведе разлог промене изабраног лекара.  </p>
<p>Члан 31.</p>
<p>Осигурано лице може да промени изабраног лекара пре истека календарске 
године:  </p>
<p>1) у случају престанка радног односа изабраног лекара код 
здравствене 
установе;  </p>
<p>2) ако осигурано лице промени пребивалиште;  </p>
<p>3) када је осигурано лице незадовољно лекаром који замењује изабраног лекара, 
по истеку рока од три месеца од дана обезбеђивања замене лекара;  </p>
<p>4) када је изабрани лекар одсутан дуже од шест месеци;  </p>
<p>5) ако је дошло до неспоразума између осигураног лица и изабраног лекара, 
због чега је осигурано лице изгубило поверење у изабраног лекара;  </p>
<p>6) из других оправданих разлога.  </p>
<p>Оправданост разлога из става 1. тач. 3), 5) и 6) овог члана цени 
здравствена 
установа.  </p>
<p>Здравствена установа одмах, а најкасније у року од пет дана од подношења 
захтева за промену изабраног лекара, утврђује све битне околности и чињенице у 
вези са наводима изнетим у захтеву.  </p>
<p>О свом налазу, одмах, а најкасније у року од три дана 
здравствена установа 
обавештава осигурано лице.  </p>
<p>*Службени гласник РС, број 46/2010</p>
<p>Члан 32.</p>
<p>Ако изабрани лекар промени организациону јединицу рада код 
здравствене 
установе, здравствени картон осигураног лица остаје у организационој јединици 
здравствене установе где се и налазио, док осигурано лице не изврши избор 
изабраног лекара на начин и по поступку прописаном овим правилником.  </p>
<p>*Службени гласник РС, број 46/2010</p>
<p>Члан 33.  </p>
<p>Осигурано лице може да има само један здравствени картон из грана медицине 
наведених у члану 19. овог правилника.  </p>
<p>Код промене изабраног лекара, здравствени картон осигураног лица доставља се 
новоизабраном лекару службеним путем.  </p>
<p>На захтев осигураног лица, здравствена установа дужна је да изда копију 
здравственог картона.  </p>
<p>*Службени гласник РС, број 46/2010</p>
<p>Здравствена заштита код изабраног лекара  </p>
<p>Члан 34.  </p>
<p>Осигурано лице остварује здравствену заштиту код изабраног лекара непосредно 
без упута.   </p>
<p>Изабрани лекар дужан је да осигураном лицу пружи хитну 
здравствену заштиту одмах, без одлагања, а здравствену заштиту која није хитна 
дужан је да пружи осигураном лицу најкасније у року од 15 дана од дана јављања 
осигураног лица у здравствену установу.</p>
<p>Ако изабрани лекар не може да пружи осигураном лицу 
здравствену заштиту која није хитна у року из става 2. овог члана, здравствена 
установа дужна је да осигураном лицу обезбеди здравствену заштиту код другог 
лекара у истом року.</p>
<p>*Службени гласник РС, број 46/2010</p>
<p>Члан 35.  </p>
<p>Изабрани лекар:  </p>
<p>1) организује и спроводи мере на очувању и унапређењу здравља осигураних 
лица, откривању и сузбијању фактора ризика за настанак болести, обавља 
превентивне прегледе, мере и поступке, укључујући и здравствено васпитање, који 
су утврђени као право из обавезног здравственог осигурања;  </p>
<p>2) обавља прегледе и дијагностику;  </p>
<p>3) одређује начин и врсту лечења, прати ток лечења и усклађује мишљење и 
предлоге за наставак лечења осигураног лица;  </p>
<p>4) указује хитну медицинску помоћ;  </p>
<p>5) упућује осигурано лице на амбулантно-специјалистичке прегледе или у другу 
одговарајућу здравствену установу, односно код другог даваоца здравствених 
услуга са којим је закључен уговор о пружању здравствене заштите, према 
медицинским индикацијама, прати ток лечења и усклађује мишљења и предлоге за 
наставак лечења осигураног лица и упућује осигурано лице на секундарни и 
терцијарни ниво здравствене заштите;  </p>
<p>6) одређује врсту и дужину кућног лечења и прати спровођење кућног лечења;  </p>
<p>7) прописује лекове и медицинска средства, као и одређене врсте 
медицинско-техничких помагала;  </p>
<p>8) спроводи здравствену заштиту из области менталног здравља;  </p>
<p>9) води прописану медицинску документацију о лечењу и здравственом стању 
осигураног лица, у складу са Законом;  </p>
<p>10) даје оцену о здравственом стању осигураног лица и упућује осигурано лице 
на оцену радне способности, односно инвалидности, у складу са Законом;  </p>
<p>11) утврђује дужину привремене спречености за рад због болести и повреде 
осигураника до 30 дана спречености за рад и предлаже првостепеној лекарској 
комисији продужење привремене спречености за рад, осим ако Законом није друкчије 
одређено;  </p>
<p>12) предлаже првостепеној лекарској комисији да утврди потребу за рад 
осигураника са скраћеним радним временом у току лечења, у складу са Законом;  </p>
<p>13) утврђује потребу да осигурано лице има пратиоца за време путовања;  </p>
<p>14) утврђује потребу одсуствовања осигураника са посла ради неге члана уже 
породице, у складу са чланом 79. став 1. Закона;  </p>
<p>15) даје мишљење о томе да ли је осигураник намерно проузроковао неспособност 
за рад, односно да ли је оздрављење намерно спречио;  </p>
<p>16) даје налаз и мишљење о здравственом стању осигураног лица на основу чега 
се издаје потврда о здравственом стању осигураног лица ради коришћења 
здравствене заштите у иностранству;  </p>
<p>17) одређује употребу и врсту превозног средства за превоз болесника, с 
обзиром на његово здравствено стање;  </p>
<p>18) врши друге послове у вези са остваривањем права из здравственог 
осигурања, у складу са уговором између Републичког фонда, односно филијале и 
даваоца здравствених услуга.  </p>
<p>Поред послова из става 1. овог члана, изабрани лекар, на терет средстава 
обавезног здравственог осигурања, одређује старост трудноће ради остваривања 
права на одсуствовање са рада због трудноће и порођаја, даје мишљење о 
здравственом стању детета ради остваривања права осигураника на одсуствовање са 
рада због неопходне посебне неге детета, у складу са законом и утврђује 
привремену спреченост за рад осигураника са прописима о запошљавању и осигурању 
за случај незапослености.  </p>
<p>Изабрани лекар даје оцену привремене спречености за рад на основу непосредног 
прегледа осигураника и на основу медицинске документације.  </p>
<p>Брисан је ранији став 4. (види члан 9. Правилника - 46/2010-91).  
  </p>
<p>*Службени гласник РС, број 1/2013</p>
<p>Члан 36.    </p>
<p>Брисан је (види члан 10. Правилника - 46/2010-91).  
  </p>
<p>Члан 37.</p>
<p>Изабрани лекар може овлашћења из члана 35. овог правилника, а која се односе 
на дијагностику и лечење, укључујући и прописивање лекова на рецепт (за ТБЦ и 
ХИВ), као и упућивање на стационарно лечење да пренесе на надлежног лекара 
–специјалисту, ако то захтева здравствено стање осигураног лица и рационалност у 
пружању здравствене заштите.   </p>
<p>Изабрани лекар у случају из става 1. овог члана, упутом преноси овлашћење на 
надлежног лекара специјалисту. На упуту мора прецизно да се наведе која 
овлашћења се преносе и за који период.   </p>
<p>Лекар специјалиста, коме је изабрани лекар пренео своја овлашћења, дужан је 
без обзира на трајање овлашћења, једном месечно да извештава изабраног лекара о 
току лечења осигураног лица.   </p>
<p>Члан 38.  </p>
<p>Осигурано лице је дужно да прихвати савет изабраног лекара, да по добијеним 
упутствима употребљава прописане лекове, да се подвргне лабораторијским, 
радиолошким и другим испитивањима на која је упућен као и да се јави 
здравственој установи код које је упућен на амбулантно-специјалистички 
преглед, стационарно лечење или лекарску комисију за оцену здравственог стања и 
радне способности, или оцену радне способности по прописима о пензијском и 
инвалидском осигурању и у другим случајевима.  </p>
<p>*Службени гласник РС, број 46/2010</p>
<p>НАПОМЕНА ИЗДАВАЧА: Наведени члан није набројан у члану 5. Правилника о 
изменама и допунама Правилника о начину и поступку остваривања права из 
обавезног здравственог осигурања међу члановима у којима је потребно извршити 
замену речи: "давалац услуга" са речима: "здравствена установа" у одговарајућем 
падежу, већ је наведен члан 36. који је, међутим у члану 10. овог правилника 
брисан. С тога је Редакција извршила измене у овом члану.   </p>
<p>Лекар у приватној пракси</p>
<p>*Службени гласник РС, број 80/2010  </p>
<p>Члан 38а</p>
<p>Осигурано лице може да код доктора медицине или 
доктора медицине специјалисте из области опште медицине, односно специјалисте 
медицине рада; доктора медицине специјалисте педијатрије; доктора медицине 
специјалисте гинекологије и доктора стоматологије који је запослен на неодређено 
време са пуним радним временом у дому здравља основаним средствима у приватној 
својини, односно у одређеном облику приватне праксе (у даљем тексту: лекар у 
приватној пракси), оствари одређена права из здравственог осигурања у складу са 
овим правилником.</p>
<p>Одређена права из здравственог осигурања у складу са 
овим правилником, осигурано лице може да остварује само код једног лекара у 
приватној пракси из гране медицине наведене у ставу 1. овог члана, најмање у 
току једне календарске године.  </p>
<p>Осигурано лице потписује изјаву да ће одређена права 
из здравственог осигурања у складу са овим правилником остваривати код лекара у 
приватној пракси из става 2. овог члана.  </p>
<p>Републички фонд, односно филијала закључује уговор на период од најмање 
једне календарске године са домом здравља основаним средствима у приватној 
својини, односно са одређеним обликом приватне праксе.  </p>
<p>*Службени гласник РС, број 80/2010 </p>
<p>**Службени гласник РС, број 1/2013  </p>
<p>Члан 38б</p>
<p>Лекар у приватној пракси из члана 38а овог правилника, 
на терет средстава обавезног здравственог осигурања, у складу са законом којим 
се уређује здравствено осигурање и прописима донетим за спровођење тог закона, 
може да:</p>
<p>1) упути осигурано лице, према медицинским индикацијама на 
амбулантно-специјалистичке прегледе у одговарајућу здравствену установу, односно 
код другог правног субјекта са којима су Републички фонд, односно филијала 
закључили уговор о пружању здравствене заштите, и на основу тока лечења усклади 
мишљење и предлоге за наставак лечења осигураног лица, као и да упути осигурано 
лице у здравствену установу, односно код другог правног субјекта на секундарном 
и терцијарном нивоу здравствене заштите, са којим су Републички фонд, односно 
филијала закључили уговор о пружању здравствене заштите;  </p>
<p>2) упути осигурано лице на стационарно лечење, односно на специјализовану 
рехабилитацију, када је то оправдано и медицински неопходно у здравствене 
установе на подручју матичне филијале, односно ван подручја матичне филијале са 
којима је Републички фонд закључио уговор о пружању здравствене заштите;</p>
<p>3) пропише лекове и медицинска средства као и одређене 
врсте медицинско-техничких помагала;</p>
<p>4) утврди дужину привремене спречености за рад због 
болести и повреде осигураника до 30 дана спречености за рад и предложи 
првостепеној лекарској комисији продужење привремене спречености за рад, осим 
ако законом није друкчије одређено;</p>
<p>5) предложи првостепеној лекарској комисији да утврди 
потребу за рад осигураника са скраћеним радним временом у току лечења;  </p>
<p>6) утврди потребу да осигурано лице има пратиоца за 
време путовања;</p>
<p>7) утврди потребу одсуствовања осигураника са посла 
ради неге члана уже породице у складу са чланом 79. став 1. закона којим се 
уређује обавезно здравствено осигурање;</p>
<p>8) да мишљење о томе да ли је осигураник намерно 
проузроковао неспособност за рад, односно да ли је оздрављење намерно спречио;</p>
<p>9) да мишљење о здравственом стању осигураног лица на 
основу чега се издаје потврда о здравственом стању осигураног лица ради 
коришћења здравствене заштите у иностранству;</p>
<p>10) одреди употребу и врсту превозног средства за 
превоз осигураног лица ради остваривања здравствене заштите, с обзиром на његово 
здравствено стање.</p>
<p>Поред послова из става 1. овог члана лекар у приватној 
пракси може да одреди старост трудноће ради остваривања права за одсуствовање са 
рада због трудноће и порођаја, даје мишљење о здравственом стању детета ради 
остваривања права осигураника на одсуствовање са рада због неопходне посебне 
неге детета у складу са законом и утврђује привремену спреченост за рад 
осигураника у складу са прописима о запошљавању и осигурању за случај 
незапослености.  </p>
<p>Лекар у приватној пракси дужан је да води посебну 
медицинску документацију о лечењу и здравственом стању осигураног лица, у складу 
са законом.</p>
<p>*Службени гласник РС, број 80/2010  </p>
<p>**Службени гласник РС, број 1/2013  </p>
<p>Члан 38в</p>
<p>Права из члана 38б овог правилника код лекара у 
приватној пракси, осигурано лице остварује у складу са законом којим се уређују 
права из здравственог осигурања и прописима донетим за спровођење тог закона.</p>
<p>При остваривању права из члана 38б овог правилника код 
лекара у приватној пракси, осигурано лице дужно је да да писмену изјаву о томе 
да иста права на терет средстава обавезног здравственог осигурања није остварио 
код изабраног лекара у складу са законом којим се уређују права из здравственог 
осигурања и прописима донетим за спровођење тог закона.</p>
<p>Писмену изјаву из става 1. овог члана лекар у 
приватној пракси чува у медицинској документацији о лечењу и здравственом стању 
осигураног лица из члана 38б овог правилника.</p>
<p>*Службени гласник РС, број 80/2010</p>
<p>Члан 38г</p>
<p>Осигурано лице дужно је да код прве посете свом 
изабраном лекару у складу са законом којим се уређује обавезно здравствено 
осигурање, изабраном лекару достави извештај, односно извод из медицинске 
документацију о правима из здравственог осигурања из члана 38б овог правилника 
која је остварио код лекара у приватној пракси.</p>
<p>Извештај, односно извод из медицинске документације из 
става 1. овог члана осигураном лицу даје лекар у приватној пракси.  </p>
<p>Податке из става 1. овог члана изабрани лекар уноси у 
здравствени картон осигураног лица.  </p>
<p>*Службени гласник РС, број 80/2010  </p>
<p>Члан 38д</p>
<p>Осигурано лице из својих средстава сноси трошкове 
посете лекару у приватној пракси, односно пружених здравствених услуга од стране 
лекара у приватној пракси ради остваривања права из обавезног здравственог 
осигурања из члана 38б овог правилника.</p>
<p>*Службени гласник РС, број 80/2010  </p>
<p>1.2. Специјалистичко-консултативна здравствена заштита  </p>
<p>Члан 39.  </p>
<p>Специјалистичко-консултативну здравствену заштиту осигурано лице остварује 
код најближе здравствене установе на подручју матичне филијале са упутом 
изабраног лекара .  </p>
<p>Изабрани лекар у упуту лекару специјалисти прецизно поставља захтев у вези са 
даљим испитивањем и лечењем осигураног лица.   </p>
<p>Изабрани лекар уз упут из става 2. овог члана лекару специјалисти обавезно 
доставља налазе о здравственом стању осигураног лица, првенствено резултате 
лабораторијских, радиолошких и других испитивања обављених на нивоу примарне 
здравствене заштите.   </p>
<p>*Службени гласник РС, број 46/2010</p>
<p>Члан 39а.</p>
<p>Изабрани лекар упућује осигурано лице интерним упутом 
на преглед код доктора медицине – специјалисте одговарајуће гране медицине у 
здравствену установу на примарном нивоу код кога осигурано лице има изабраног 
лекара, или другу здравствену установу на подручју филијале која обавља 
здравствену делатност на примарном нивоу, ако је таква здравствена услуга 
прописана актом којим се уређује номенклатура здравствених услуга које се 
обављају на примарном нивоу здравствене заштите.</p>
<p>Изабрани лекар упућује осигурано лице на 
специјалистичко-консултативни преглед у здравствену установу која обавља 
здравствену делатност на секундарном, односно терцијарном нивоу здравствене 
заштите, на основу мишљења доктора медицине-специјалисте одговарајуће гране 
медицине из здравствене установе која обавља здравствену делатност на примарном 
нивоу.  </p>
<p>Ако здравствене услуге доктора медицине-специјалисте 
нису прописане актом којим се уређује номенклатура здравствених услуга које се 
обављају на примарном нивоу здравствене заштите, изабрани лекар упућује 
осигурано лице у здравствену установу која обавља здравствену делатност на 
секундарном, односно терцијарном нивоу, без претходно прибављеног мишљења 
доктора медицине – специјалисте одговарајуће гране медицине из става 2. овог 
члана.</p>
<p>*Службени гласник РС, број 46/2010</p>
<p>Члан 40.  </p>
<p>Са упутом лекару специјалисти, осигурано лице 
остварује право на све специјалистичко-консултативне прегледе и неопходну 
дијагностику који су потребни да би лекар специјалиста поставио дијагнозу, 
односно сачинио лекарски извештај, а који се могу пружити у тој здравственој 
установи, као и на контролне прегледе у року од шест месеца од дана првог 
јављања лекару специјалисти у тој здравственој установи.</p>
<p>Право на специјалистичко-консултативне прегледе и 
неопходну дијагностику из става 1. овог члана осигурано лице остварује на основу 
интерних упута лекара специјалиста по чијим захтевима се обављају 
специјалистичко-консултативни прегледи, односно неопходна дијагностика.  </p>
<p>Лекар специјалиста обавезно у свом извештају из 
става 1. овог члана, доставља изабраном лекару образложен налаз, оцену и мишљење 
са упутством о даљем лечењу осигураног лица.  </p>
<p>*Службени гласник РС, број 46/2010</p>
<p>Члан 41.  </p>
<p>Осигурано лице је дужно да изабраном лекару који је издао упут достави на 
увид извештај лекара специјалисте. Уколико је лекар специјалиста ради лечења и 
контроле уписао у извештај датум поновног јављања на преглед, изабрани лекар 
уноси у здравствени картон датум поновног јављања и враћа извештај лекара 
специјалисте осигураном лицу.  </p>
<p>Лекар специјалиста, осигураном лицу које има право на накнаду трошкова 
превоза, у образац потврде о потреби путовања у циљу остваривања здравствене 
заштите, уписује час и датум јављања и обављања прегледа, уз потпис са 
факсимилом и печатом здравствене установе.  </p>
<p>*Службени гласник РС, број 46/2010</p>
<p>Члан 42.  </p>
<p>По обављеном специјалистичко-консултативном прегледу односно лечењу, 
осигурано лице је дужно да се јави изабраном лекару који га је упутио на преглед 
односно лечење, најкасније у року од три дана.   </p>
<p>Непридржавање обавезе из става 1. овог члана без оправданог разлога, сматра 
се намерним спречавањем и одуговлачењем лечења.  </p>
<p>1.2а Промена пола из медицинских разлога</p>
<p>*Службени гласник РС, број 1/2013</p>
<p>Члан 42а</p>
<p>Стручно мишљење о испуњености услова за укључивање 
осигураног лица у процес промене пола из медицинских разлога даје 
Комисија за трансродна стања коју образује Републички фонд (у даљем тексту: 
Комисија).</p>
<p>Стручно мишљење из става 1. овог члана Комисија доноси 
на основу медицинске документације осигураног лица. Стручно мишљење Комисије 
важи шест месеци од дана доношења.  </p>
<p>На основу медицинске документације осигураног лица 
Комисија утврђује да ли су испуњени критеријуми и стандарди за промену пола из 
медицинских разлога које је утврдила 
републичка стручна комисија за област трансродних стања.</p>
<p>Комисија из става 1. овог члана даје стручно мишљење 
на основу захтева осигураног лица који се доставља Републичком фонду, са 
потпуном медицинском документацијом.</p>
<p>Комисија даје стручно мишљење на обрасцу о испуњености 
стандарда и критеријума из става 3. овог члана – Образац ТП, који је прописан уз 
овај правилник и чини његов саставни део.  </p>
<p>*Службени гласник РС, број 1/2013</p>
<p>**Службени гласник РС, број 108/2017</p>
<p>Члан 42б</p>
<p>На основу стручног мишљења из члана 42а овог 
правилника, изабрани лекар упућује осигурано лице у одговарајућу здравствену 
установу терцијарног нивоа ради промене пола из медицинских разлога.</p>
<p>Ако се осигурано лице због промене пола из медицинских 
разлога упућује у здравствену установу ван подручја матичне филијале, 
првостепена лекарска комисија даје мишљење о упућивању осигураног лица на лечење 
ван подручја матичне филијале.</p>
<p>*Службени гласник РС, број 1/2013</p>
<p>1.3. Здравствена заштита код стационарних 
здравствених установа</p>
<p>*Службени гласник РС, број 46/2010</p>
<p>Члан 43.  </p>
<p>Осигурано лице са упутом изабраног лекара остварује 
право на стационарно лечење у најближој здравственој установи на подручју 
филијале.</p>
<p>Изузетно од става 1. овог члана, пружање хитне 
медицинске помоћи и наставак лечења после пружене хитне медицинске помоћи, 
осигурано лице остварује и без упута изабраног лекара.</p>
<p>Изабрани лекар издаје упут осигураном лицу које се упућује на дијализу код 
стационарних здравствених установа, само код првог упућивања на дијализу. Упут 
за дијализу важи док осигурано лице остварује здравствену услугу дијализе код 
исте здравствене установе.  </p>
<p>Осигурано лице остварује здравствену услугу 
хемиотерапије, односно радиотерапије у здравственој установи у стационарним 
условима или у дневној болници, на основу упута који издаје изабрани лекар.</p>
<p>Упут изабраног лекара из става 4. овог члана важи за 
све време док се осигураном лицу пружа здравствена услуга хемиотерапије, односно 
радиотерапије у истој здравственој установи, без обзира на број и динамику 
циклуса хемиотерапије, односно радиотерапије.</p>
<p>*Службени гласник РС, број 46/2010</p>
<p>Члан 44.  </p>
<p>Здравствена установа је дужна да прими осигурано лице на лечење одмах, без 
одлагања уколико је у питању пружање хитне медицинске помоћи.  </p>
<p>Осигурано лице биће примљено на стационарно лечење код 
здравствене установе 
код које је упућено само уколико је то медицински неопходно, односно оправдано, 
а адекватно лечење не може да се пружи у амбулантним или кућним условима.   
</p>
<p>Уколико утврди да су испуњени услови из става 2. овог члана, 
здравствена 
установа код које је осигурано лице упућено на лечење, дужна је да осигурано 
лице прими одмах, а ако то није могуће да закаже пријем на лечење и осигурано 
лице стави на листу заказивања и одреди датум пријема на лечење, с тим да време 
чекања на пријем не може да буде такво да угрози здравље или живот осигураног 
лица.   </p>
<p>Уколико здравствена установа није могла да прими на лечење осигурано лице 
које је имало заказан пријем, дужан је да осигураном лицу закаже поновни пријем 
на лечење најкасније у року од 30 дана од дана отказаног пријема.   
</p>
<p>*Службени гласник РС, број 46/2010</p>
<p>Члан 44а.</p>
<p>Ако здравствена установа код које се осигурано лице 
налази на стационарном лечењу не може да пружи одговарајуће здравствене услуге 
неопходне за постављање дијагнозе и лечење осигураног лица, дужна је да 
осигураном лицу обезбеди у другим здравственим установама одговарајућу 
дијагностику и специјалистичко-консултативне прегледе.</p>
<p>Обезбеђивање дијагностике и 
специјалистичко-консултативних прегледа у другим здравственим установама из 
става 1. овог члана, врши се на основу интерног упута здравствене установе код 
које се осигурано лице налази на стационарном лечењу, а уз који се доставља и 
фотокопија упута изабраног лекара за стационарно лечење из члана 43. став 1. 
овог правилника.</p>
<p>Интерни упут из става 2. овог члана садржи прецизно 
постављен захтев у вези са потребном дијагностиком и 
специјалистичко-консултативним прегледима осигураног лица.</p>
<p>Ако се осигурано лице у случају из става 1. овог 
члана, упућује у здравствену установу ван подручја филијале, здравствена 
установа у којој се осигурано лице налази на стационарном лечењу, поред упута из 
става 2. овог члана, службеним путем прибавља и оцену лекарске комисије матичне 
филијале осигураног лица за упућивање у здравствену установу ван подручја 
филијале.</p>
<p>*Службени гласник РС, број 46/2010</p>
<p>Члан 44б.</p>
<p>Ако је здравствено стање осигураног лица такво да у 
току стационарног лечења или по завршеном стационарном лечењу, захтева да се 
одмах лечење настави у другој здравственој установи на подручју матичне 
филијале, упућивање осигураног лица се врши директно интерним упутом који издаје 
здравствена установа у којој се осигурано лице налази на стационарном лечењу.</p>
<p>Уз интерни упут из става 1. овог члана, здравствена 
установа доставља копију упута изабраног лекара на основу кога је осигурано лице 
до тада лечено и копију отпусне листе са епикризом и констатацијом о потреби и 
разлозима за директно упућивање у другу здравствену установу.  </p>
<p>Ако се друга здравствена установа у коју се осигурано 
лице директно упућује на стационарно лечење из става 1. овог члана, налази ван 
подручја матичне филијале осигураног лица, поред упута из става 2. овог члана, 
здравствена установа у којој се осигурано лице стационарно лечи службеним путем 
прибавља и оцену лекарске комисије за упућивање на стационарно лечење у 
здравствену установу ван подручја филијале.</p>
<p>*Службени гласник РС, број 46/2010</p>
<p>Члан 45.  </p>
<p>Осигурано лице по завршеном лечењу код стационарне
здравствене установе 
добија отпусну листу која садржи и исцрпне налазе, одговарајуће савете, упутство 
изабраном лекару о даљем лечењу.   </p>
<p>Отпусна листа из става 1. овог члана, по потреби, садржи и констатацију о 
потреби превоза санитетским колима.   </p>
<p>*Службени гласник РС, број 46/2010</p>
<p>1.4. Здравствена заштита ван подручја матичне филијале  </p>
<p>Члан 46.  </p>
<p>Када изабрани лекар оцени да осигураном лицу не може да се обезбеди 
одговарајућа здравствена заштита код здравствене установе на подручју матичне 
филијале, дужан је да изда упут за најближу одговарајућу
здравствену установу 
ван подручја матичне филијале која може да пружи здравствену заштиту осигураном 
лицу.   </p>
<p>На упуту из става 1. овог члана, лекарска комисија матичне филијале даје 
претходну сагласност, осим у хитним случајевима.  </p>
<p>Брисан је став 3. (види члан 16. Правилника - 46/2010-91).  
  </p>
<p>Са упутом из ст. 1. и 2. овог члана, осигурано лице остварује здравствену 
заштиту код здравствене установе ван подручја матичне филијале у складу са 
чланом 40. став 1. овог правилника.  </p>
<p>Изузетно од ст. 1. и 2. овог члана осигурано лице може да оствари здравствену 
заштиту код здравствене установе на секундарном и терцијарном нивоу ван 
подручја матичне филијале, ако је здравствена установа на секундарном, односно 
терцијарном нивоу на подручју друге филијале ближи месту становања осигураног 
лица у односу на здравствену установу на подручју матичне филијале.   
</p>
<p>Здравствену заштиту из става 4. овог члана осигурано лице остварује на 
основу упута изабраног лекара који претходно оверава лице које овласти директор 
матичне филијале.   </p>
<p>Када осигурано лице остварује здравствену заштиту ван подручја матичне 
филијале као хитан случај без упута изабраног лекара, односно без сагласности 
лекарске комисије матичне филијале, односно претходне овере матичне филијале, 
здравствена установа је дужна у року од три дана од дана пријема осигураног 
лица на лечење да затражи сагласност лекарске комисије матичне филијале за 
наставак лечења, а у случају из става 4. овог члана, дужан је да затражи 
сагласност матичне филијале.  </p>
<p>Изузетно од става 6. овог члана, 
здравствена установа може, у случају 
постојања оправданих разлога због којих није могао да затражи сагласност за 
наставак лечења у року од три дана од дана пријема осигураног лица, такав захтев 
да поднесе и по истеку рока од три дана, чим се стекну објективни услови за 
подношење захтева.   </p>
<p>Лекарска комисија матичне филијале дужна је у року од седам дана од дана 
пријема захтева из става 6, односно 7. овог члана, да достави 
здравственој 
установи сагласност, односно оцену о потреби наставка даљег лечења осигураног 
лица. За случај из става 4. овог члана, матична филијала дужна је да 
здравственој установи достави сагласност, у року од седам дана од дана пријема 
захтева.   </p>
<p>Уколико лекарска комисија матичне филијале, односно матична филијала не 
достави оцену, односно сагласност у року из става 8. овог члана, осигурано лице 
има право на накнаду трошкова лечења на терет средстава обавезног здравственог 
осигурања.   </p>
<p>*Службени гласник РС, број 46/2010</p>
<p>1.4а Здравствена заштита ван места пребивалишта</p>
<p>*Службени гласник РС, број 80/2010</p>
<p>Члан 47.  </p>
<p>Осигурано лице које привремено борави ван места 
пребивалишта, остварује здравствену заштиту у месту привременог боравка у 
здравственој установи на примарном нивоу, без промене изабраног лекара.</p>
<p>Здравствена заштита на примарном нивоу коју осигурано 
лице остварује ван места пребивалишта у складу са ставом 1. овог члана, обухвата 
дијагностику и лечење, укључујући прописивање лекова на рецепт или налог, 
медицинску рехабилитацију, прописивање медицинско-техничких помагала која се 
прописују на месечном нивоу и сл.</p>
<p>Здравствену заштиту из става 2. овог члана осигурано 
лице остварује на основу оверене исправе о осигурању. Право на прописивање 
лекова на рецепт или налог, као и право на медицинско-техничка помагала које се 
прописује на месечном нивоу, осигурано лице остварује и на основу личне изјаве 
да му за исти период изабрани лекар није прописао лекове, односно 
медицинско-техничка помагала.  </p>
<p>*Службени гласник РС, број 80/2010  </p>
<p>Члан 47а</p>
<p>Осигурано лице које привремено борави ван места 
пребивалишта, остварује здравствену заштиту на секундарном и терцијарном нивоу 
здравствене заштите у месту привременог боравка када је то медицински индиковано 
на основу упута лекара из здравствене установе примарне здравствене заштите из 
члана 47. овог правилника, у случају акутног стања или акутног погоршања 
хроничне болести осигураног лица.</p>
<p>Изузетно од става 1. овог члана, хитну здравствену 
заштиту осигурано лице остварује без упута лекара из здравствене установе 
примарне здравствене заштите.</p>
<p>*Службени гласник РС, број 80/2010  </p>
<p>Члан 47б</p>
<p>„Здравствену заштиту из чл. 47 и 47а овог правилника, 
осигурано лице остварује на начин и по поступку који се примењују за осигурана 
лица филијале на чијем се подручју налази здравствена установа која пружа 
здравствену заштиту.  </p>
<p>*Службени гласник РС, број 80/2010  </p>
<p>Члан 47в</p>
<p>На продужену рехабилитацију осигураног лица које 
привремено борави ван места пребивалишта, примењује се одредба члана 49. овог 
правилника.</p>
<p>*Службени гласник РС, број 80/2010  </p>
<p>Члан 48.  </p>
<p>Осигурана лица из члана 21. овог правилника 
здравствену заштиту остварују на начин и по поступку који се примењују за 
осигурана лица филијале на чијем се подручју налази здравствена установа која 
пружа здравствену заштиту.</p>
<p>Уколико осигурано лице из става 1. овог члана треба да буде упућено код 
здравствене установе на подручју матичне филијале, здравствену заштиту 
остварује на основу упута изабраног лекара без претходне сагласности лекарске 
комисије, осим за упућивање на продужену рехабилитацију.  </p>
<p>*Службени гласник РС, број 46/2010</p>
<p>**Службени гласник РС, број 80/2010  </p>
<p>1.5. Продужена рехабилитација</p>
<p>Члан 49.  </p>
<p>Осигураним лицима обезбеђује се медицинска рехабилитација код стационарне
здравствене установе специјализоване за рехабилитацију (продужена 
рехабилитација) у складу са општим актом Републичког фонда којим се уређује 
продужена рехабилитација.   </p>
<p>*Службени гласник РС, број 46/2010</p>
<p>**Службени гласник РС, број 1/2013  </p>
<p>1.6. Хитна медицинска помоћ  </p>
<p>Члан 50.  </p>
<p>Хитна медицинска помоћ јесте непосредна – тренутна медицинска помоћ која се 
пружа да би се избегло довођење осигураног лица у животну опасност, односно 
непоправљиво или озбиљно слабљење или оштећење његовог здравља или смрт.  </p>
<p>Под хитном медицинском помоћи сматра се и медицинска помоћ која се пружа у 
току од 12 сати од момента пријема осигураног лица да би се избегао очекивани 
настанак хитног медицинског стања.  </p>
<p>Хитна медицинска помоћ пружа се на месту медицинске хитности или код 
здравствене установе, са или без упута изабраног лекара као и у случају када 
осигурано лице није у могућности да поднесе доказ о својству осигураног лица, 
под условима прописаним Законом и овим правилником.  </p>
<p>Хитну медицинску помоћ пружа осигураним лицима најближа
здравствена 
установа, односно приватна пракса, без обзира да ли је закључен уговор о 
пружању здравствених услуга.  </p>
<p>*Службени гласник РС, број 46/2010</p>
<p>Члан 51.  </p>
<p>У случају потребе да се осигурано лице коме је указана хитна медицинска 
помоћ, ради дефинитивног медицинског збрињавања упути код друге
здравствене 
установе, давалац који је указао хитну медицинску помоћ дужан је да организује 
санитетски превоз са медицинским збрињавањем и пратњом одговарајућег 
здравственог радника у путу.  </p>
<p>*Службени гласник РС, број 46/2010</p>
<p>Члан 52.  </p>
<p>Уколико здравствена установа по добијеном позиву за указивање хитне 
медицинске помоћи није ову помоћ благовремено указала, односно није 
благовремено обезбедила превоз санитетским возилом до одговарајуће
здравствене 
установе, за превоз осигураног лица може да се употреби друго превозно средство 
до најближе здравствене установе.  </p>
<p>Оправданост коришћења другог превозног средства у случају из става 1. овог 
члана цени лекарска комисија.  </p>
<p>*Службени гласник РС, број 46/2010</p>
<p>1.6.а Превоз санитетским возилом  </p>
<p>Члан 52а.</p>
<p>Употребу санитетског возила и налог за коришћење 
санитетског возила дају: изабрани лекар, односно лекарска комисија, у складу са 
овлашћењима која имају на основу Закона и овог правилника.  </p>
<p>Уз упут који изабрани лекар издаје осигураном лицу за 
коришћење здравствене заштите у складу са законом и овим правилником, у 
зависности од здравственог стања осигураног лица, изабрани лекар одређује и 
издаје налог за употребу санитетског возила за превоз осигураног лица.  </p>
<p>Оцена лекарске комисије о потреби упућивања осигураног 
лица на лечење или продужену рехабилитацију, садржи и оцену о употреби 
санитетског возила, ако то захтева здравствено стања осигураног лица, складу са 
законом и овим правилником.</p>
<p>Оцена лекарске комисије из става 3. овог члана 
представља налог за коришћење санитетског возила.</p>
<p>Ако је осигураном лицу одобрена употреба санитетског 
возила и право на пратиоца у путу, пратилац може да користи за превоз санитетско 
возило ако је то технички изводљиво, односно ако то није могуће, пратилац има 
право на накнаду трошкова превоза у складу са Законом и овим правилником.</p>
<p>Санитетски превоз из ст. 2 и 3. овог члана обезбеђује 
осигураном лицу здравствена установа у којој осигурано лице има изабраног 
лекара, односно завод за хитну медицинску помоћ, ако је такав завод организован 
за подручје филијале.</p>
<p>*Службени гласник РС, број 46/2010</p>
<p>Члан 53.</p>
<p>Превоз санитетским колима обезбеђује стационарна здравствена установа 
осигураном лицу у случају да транспорт другим превозним средством може да угрози 
живот и здравље осигураног лица.  </p>
<p>Ако се осигураном лицу пружа здравствена заштита у 
смислу члана 44а став 1. и члана 44б став 1, превоз санитетским возилом 
обезбеђује стационарна здравствена установа у којој се осигурано лице налази на 
лечењу, самостално или преко друге здравствене установе.</p>
<p>*Службени гласник РС, број 46/2010  </p>
<p>Члан 53а.</p>
<p>На основу мишљења из отпусне листе о потреби превоза 
осигураног лица санитетским возилом до места становања, по завршеном 
стационарном лечењу, на захтев стационарне здравствене установе санитетско 
возило обезбеђује здравствена установа код које осигурано лице има изабраног 
лекара, односно завод за хитну медицинску помоћ ако је такав завод организован 
на подручју матичне филијале.</p>
<p>Ако се осигурано лице враћа у место становања после 
завршеног стационарног лечења ван подручја матичне филијале, стационарна 
здравствена установа службеним путем доставља предлог лекарској комисији за 
одобравање употребе санитетског возила с обзиром на здравствено стање осигураног 
лица. На основу оцене лекарске комисије, употребу санитетског возила обезбеђује 
здравствена установа код које осигурано лице има изабраног лекара, односно завод 
за хитну медицинску помоћ ако је такав завод основан на подручју филијале.</p>
<p>*Службени гласник РС, број 46/2010  </p>
<p>Члан 54.  </p>
<p>Осигурано лице сноси трошкове пружања хитне медицинске помоћи и настале 
трошкове прегледа и превоза санитетским колима у случају неоправданог захтева за 
указивање хитне медицинске помоћи.   </p>
<p>1.7. Кућно лечење</p>
<p>Члан 55.</p>
<p>Осигураном лицу обезбеђује се кућно лечење у складу са Законом и овим 
правилником.  </p>
<p>Кућно лечење је оправдано и медицински неопходно у случају када је од стране 
изабраног лекара или лекара специјалисте индикована примена парентералних 
лекова, медицинских и рехабилитационих процедура које здравствени радник може да 
пружи у кућним условима осигураном лицу које је непокретно или чије кретање 
захтева помоћ другог лица.  </p>
<p>Кућно лечење се спроводи и као наставак стационарног лечења.  </p>
<p>Осигураном лицу у терминалној фази болести, 
непокретном, односно покретном уз помоћ других лица обезбеђује се кућно лечење.</p>
<p>*Службени гласник РС, број 46/2010</p>
<p>Члан 56.  </p>
<p>Изабрани лекар одређује врсту и дужину кућног лечења и прати његово 
спровођење.  </p>
<p>Члан 56а.</p>
<p>О пруженим здравственим услугама у лечењу осигураног 
лица које је привремено неспособно за кретање у смислу члана 55. ст. 2. и 3. 
овог правилника, лекар у служби кућног лечења извештава изабраног лекара који у 
здравствени картон осигураног лица уноси све податке о лечењу и пруженим 
здравственим услугама, издаје налоге за медицинско-техничка помагала и сл.  </p>
<p>Ако у налазу лекара специјалисте или у отпусној листи 
после стационарног лечења није прописана терапија, лекар из службе кућног лечења 
из става 1. овог члана, даје предлог за терапију лековима, на основу којег, 
изабрани лекар издаје рецепт, односно налог за лекове са Листе лекова, а служба 
кућног лечења осигураном лицу доставља рецепт, односно спроводи терапију према 
налогу.  </p>
<p>*Службени гласник РС, број 46/2010</p>
<p>Члан 56б</p>
<p>За осигурано лице које има пребивалиште на подручју 
једне општине, а изабраног лекара у здравственој установи чије је седиште на 
подручју друге општине у оквиру исте филијале Републичког фонда, врсту и дужину 
кућног лечења одређује изабрани лекар у складу са чл. 55–56а овог правилника, а 
спроводи га служба кућног лечења здравствене установе која има седиште на 
подручју општине у којој се налази пребивалиште осигураног лица.</p>
<p>Кућно лечење из става 1. овог члана спроводи се по 
интерном упуту изабраног лекара осигураног лица.</p>
<p>О спроведеном кућном лечењу из става 1. овог члана, 
здравствена установа доставља извештај изабраном лекару по завршеном кућном 
лечењу ако такво лечење траје краће од месец дана, односно по истеку календаског 
месеца ако кућно лечење траје дуже од месец дана.</p>
<p>*Службени гласник РС, број 108/2017</p>
<p>1.8. Лечење дијализом у кућним условима  </p>
<p>Члан 57.  </p>
<p>Лечење дијализом у кућним условима, односно хемодијализом и перитонеумском 
дијализом осигурана лица остварују у складу са општим актима 
Републичког фонда 
којима се уређују стандарди за дијализе и цене материјала за дијализе које се 
обезбеђују на терет средстава здравственог осигурања.</p>
<p>*Службени гласник РС, број 1/2013</p>
<p>Члан 58.  </p>
<p>Лечење хемодијализом у кућним условима осигурано лице остварује:  </p>
<p>1) на предлог стручног конзилијума здравствене установе која пружа 
здравствене услуге хемодијализе;  </p>
<p>2) када осигурано лице обезбеди апарат за хемодијализу у кућним условима;  </p>
<p>3) када осигурано лице има обезбеђен наменски простор у кућним условима;  </p>
<p>4) када је осигурано лице, односно члан његове породице или лице које се 
стара о њему, обучено за обављање хемодијализе у кућним условима.  </p>
<p>*Службени гласник РС, број 46/2010</p>
<p>Члан 59.  </p>
<p>Предлог стручног конзилијума здравствене установе из члана 58. тачка 1) овог 
правилника, садржи:  </p>
<p>1) медицинске индикације утврђене општим актом Републичког фонда којим се 
уређују стандарди за дијализе које се обезбеђују на терет средстава здравственог 
осигурања;  </p>
<p>2) мишљење о испуњености услова из члана 58. овог правилника;  </p>
<p>3) датум почетка лечења хемодијализом у кућним условима.  </p>
<p>Здравствена установа из става 1. овог члана доставља матичној филијали 
предлог стручног конзилијума и спецификацију материјала за лечење хемодијализом 
у кућним условима, а изабраном понуђачу из члана 60. овог правилника, 
спецификацију материјала за лечење.  </p>
<p>Лекар специјалиста здравствене установе код које осигурано лице које се 
лечи перитонеумском дијализом обавља контролне прегледе, доставља матичној 
филијали предлог и спецификацију материјала за лечење перитонеумском дијализом, 
а изабраном понуђачу из члана 60. овог правилника, спецификацију материјала за 
лечење.  </p>
<p>Лекарска комисија матичне филијале даје оцену о предлогу стручног конзилијума 
из става 1. овог члана и лекара специјалисте из става 3. овог члана и о својој 
оцени обавештава здравствену установу у року од 5 дана од дана добијања 
предлога.   </p>
<p>До добијања оцене лекарске комисије из става 4. овог члана, 
здравствена 
установа је дужна да осигурано лице лечи хемодијализом, односно перитонеумском 
дијализом у болничким (стационарним) условима.  </p>
<p>*Службени гласник РС, број 46/2010</p>
<p>**Службени гласник РС, број 1/2013  </p>
<p>Члан 60.  </p>
<p>По добијању сагласности лекарске комисије из члана 59. став 4. овог 
правилника, материјал за лечење хемодијализом, односно перитонеумском дијализом 
у кућним условима, осигураном лицу обезбеђује изабрани понуђач са којим је 
Републички фонд закључио уговор.</p>
<p>*Службени гласник РС, број 1/2013</p>
<p>Члан 61.  </p>
<p>У случају да се здравствено стање осигураног лица промени у мери да није 
могуће лечење хемодијализом односно перитонеумском дијализом, или осигурано лице 
не сарађује у лечењу и неоправдано не долази на контроле код надлежне
здравствене установе, стручни конзилијум односно лекар специјалиста 
надлежне здравствене установе даје предлог, са образложењем, за прекид и 
престанак лечења хемодијализом односно перитонеумском дијализом у кућним 
условима, о чему оцену даје лекарска комисија матичне филијале.  </p>
<p>*Службени гласник РС, број 46/2010</p>
<p>1.8.а Трансплантација органа и ткива</p>
<p>*Службени гласник РС, број 46/2010</p>
<p>Члан 61а.</p>
<p>Давалац органа или ткива има право на здравствену заштиту на терет средстава 
обавезног здравственог осигурања ако је дао орган или ткиво за ону врсту 
трансплантације која се као право обезбеђује из средстава обавезног здравственог 
осигурања као и у току припреме за трансплантацију и опоравка после обављене 
трансплантације.  </p>
<p>Здравствену заштиту из става 1. овог члана давалац органа или ткива, 
остварује у здравственој установи у амбулантно-поликлиничким или стационарним 
условима, без упута изабраног лекара, у оквиру здравствене заштите осигураног 
лица које је прималац органа или ткива.  </p>
<p>Давалац органа или ткива за потребе трансплантације органа или ткива 
осигураном лицу, остварује права из ст. 1 и 2. овог члана, без обзира да ли има 
својство осигураног лица.  </p>
<p>*Службени гласник РС, број 46/2010</p>
<p>Члан 61б.</p>
<p>Трошкови здравствене заштите даваоца органа или ткива из члана 61а став 1. 
овог правилника посебно се исказују у оквиру фактуре за трошкове здравствене 
заштите примаоца органа или ткива.  </p>
<p>*Службени гласник РС, број 46/2010</p>
<p>Члан 61в.</p>
<p>Давалац органа или ткива има право на трошкове превоза 
у вези са здравственом заштитом из члана 61а овог правилника, у оквиру 
здравствене заштите осигураног лица које је прималац органа или ткива, без 
обзира да ли има својство осигураног лица.</p>
<p>*Службени гласник РС, број 46/2010</p>
<p>1.9. Превенција, прегледи и лечење болести уста и зуба</p>
<p>Члан 62.  </p>
<p>Превенцију, прегледе и лечење болести уста и зуба осигурано лице остварује 
непосредно код изабраног лекара – доктора стоматологије (у даљем тексту: доктор 
стоматологије) код здравствене установе на подручју матичне филијале.   
</p>
<p>Доктор стоматологије упућује осигурано лице код здравствене установе на 
подручју, односно ван подручја матичне филијале на начин и по поступку утврђеним 
чл. 39. и 46. овог правилника.   </p>
<p>Стоматолошке надокнаде осигурано лице остварује на начин и по поступку 
прописаним општим актом Републичког фонда којим се уређују медицинско-техничка 
помагала.   </p>
<p>*Службени гласник РС, број 46/2010</p>
<p>**Службени гласник РС, број 1/2013  </p>
<p>1.10. Медицинско-техничка помагала</p>
<p>Члан 63.</p>
<p>Осигураним лицима обезбеђују се медицинско-техничка помагала у складу са 
општим актом Републичког фонда којим се уређују медицинско-техничка помагала.     
</p>
<p>*Службени гласник РС, број 1/2013</p>
<p>1.11. Листа чекања и претходно обавештење осигураном лицу</p>
<p>Члан 64.  </p>
<p>За одређене врсте здравствених услуга које се обезбеђују из средстава 
обавезног здравственог осигурања и које нису хитне, може се утврдити редослед 
коришћења, у зависности од медицинских индикација и здравственог стања 
осигураног лица, као и датума јављања здравственој установи, с тим да време 
чекања не може да буде такво да угрози здравље или живот осигураног лица (у 
даљем тексту: листа чекања).   </p>
<p>Здравствена услуга за коју се у здравственој установи 
утврђује листа чекања, осигураном лицу се пружа на основу истог упута изабраног 
лекара, односно оцене лекарске комисије филијале, на основу којег је осигурано 
лице стављено на листу чекања, без обзира на време пружања здравствене услуге.</p>
<p>Листа чекања утврђује се за:  </p>
<p>1) преглед методом компјутеризоване томографије (ЦТ) и методом магнетне 
резонанције (МР);  </p>
<p>2) дијагностичку коронарографију и/или катетеризацију срца;  </p>
<p>3) реваскуларизацију миокарда;  </p>
<p>4) уградњу трајног вештачког водича срца (TVES) и кардиовертер дефибрилатора 
(ICD);  </p>
<p>5) инплантацију вештачких валвула;  </p>
<p>6) уграђивање графтова од вештачког материјала и ендоваскуларних графт 
протеза;  </p>
<p>7) уградњу ендопротеза кука и колена;  </p>
<p>8) инструменталну сегменталну корекцију деформација кичменог стуба код деце;  </p>
<p>9) операцију катаракте;  </p>
<p>10) уградњу интраокуларног сочива.  </p>
<p>Листу чекања из става 3. овог члана 
здравствена установа утврђује према 
„Клиничким критеријумима и методологији за утврђивање листе и времена чекања за 
здравствене услуге у здравственим установама”, из акта који је донео министар 
здравља за праћење квалитета рада код здравствене установе.  </p>
<p>Уколико осигурано лице користи здравствене услуге мимо листе чекања, трошкови 
падају на његов терет и не могу се накнадити из средстава обавезног здравственог 
осигурања.  </p>
<p>*Службени гласник РС, број 46/2010</p>
<p>Члан 65.  </p>
<p>Ако здравствена установа са којом је 
Републички фонд, односно матична 
филијала закључила уговор утврди да здравствена услуга није медицински 
неопходна, односно оправдана за здравствено стање осигураног лица, дужна је да о 
томе изда писмено обавештење осигураном лицу пре пружања здравствене заштите (у 
даљем тексту: претходно обавештење).  </p>
<p>Претходно обавештење здравствена установа мора дати и осигураном лицу које 
ставља на листу чекања.  </p>
<p>Ако се осигураном лицу поред претходног обавештења из става 1. овог члана, 
здравствена услуга пружа на лични захтев осигураног лица, трошкови здравствене 
услуге падају на терет осигураног лица.  </p>
<p>*Службени гласник РС, број 46/2010</p>
<p>**Службени гласник РС, број 1/2013  </p>
<p>1.12. Заказивање специјалистичко-консултативних прегледа и коришћење 
здравствене заштите у приватној пракси и допунском раду код
здравствене установе</p>
<p>*Службени гласник РС, број 46/2010</p>
<p>Члан 66.  </p>
<p>Здравствена установа са којом је матична филијала закључила уговор, дужна 
је да закаже специјалистичко-консултативни и дијагностички преглед за који није 
прописано утврђивање листе чекања у смислу члана 64. 
став 3. овог правилника, 
најкасније у року од 30 дана од дана јављања осигураног лица 
здравственој 
установи са лекарским упутом уколико преглед није хитан и ако се код 
здравствене установе не може обавити одмах по јављању осигураног лица на 
преглед.  </p>
<p>О заказаним прегледима здравствена установа води књигу заказивања са личним 
подацима и термином у коме осигурано лице треба да се јави на заказани преглед.  </p>
<p>*Службени гласник РС, број 46/2010</p>
<p>Члан 67.  </p>
<p>Здравствена установа која обавља здравствену делатност на примарном нивоу 
може да заказује, дијагностичке прегледе (лабораторијске анализе, рендген 
прегледе, ултразвучне прегледе), медицинску рехабилитацију и 
специјалистичко-консултативне прегледе.   </p>
<p>Здравствена установа која обавља здравствену делатност на секундарном и 
терцијарном нивоу може да заказује специјалистичко-консултативне и дијагностичке 
прегледе.  </p>
<p>*Службени гласник РС, број 46/2010</p>
<p>Члан 68.  </p>
<p>Осигураном лицу које не може да буде примљено на заказани преглед у року из 
члана 66. овог правилника, здравствена установа је дужна да 
на лекарском упуту 
упише и печатом овери датум заказаног прегледа или да му изда писану потврду. 
Потврда садржи писмену информацију здравствене установе о разлозима због којих 
осигурано лице није примљено на преглед, односно медицинску рехабилитацију.  </p>
<p>Потврду из става 1. овог члана потписује директор 
здравствене установе, 
односно лице које он овласти.  </p>
<p>Здравствена установа води евиденцију о издатим потврдама из става 1. овог 
члана.  </p>
<p>*Службени гласник РС, број 46/2010</p>
<p>Члан 69.  </p>
<p>Осигурано лице коме је на лекарском упуту уписан датум заказаног прегледа, 
односно издата потврда у смислу члана 68. став 1. овог правилника, може да 
обави потребан преглед или медицинску рехабилитацију у приватној пракси или у 
допунском раду код здравствене установe са којом је закључен уговор.  </p>
<p>Трошкове прегледа из става 1. овог члана сноси осигурано лице из сопствених 
средстава.  </p>
<p>После обављеног прегледа, односно медицинске рехабилитације, осигурано лице 
има право да поднесе матичној филијали захтев за рефундацију трошкова за пружене 
здравствене услуге у приватној пракси, односно допунском раду код 
здравствене 
установе. Захтев се подноси на „Обрасцу РЕФ-1”.  </p>
<p>Уз захтев за рефундацију трошкова из става 3. овог члана, осигурано лице 
подноси:   </p>
<p>– упут за преглед код здравствене установе са евидентираним датумом 
заказивања прегледа или упут за преглед у здравственој установи са потврдом из 
члана 68. став 1. овог правилника;</p>
<p>- брисана је ранија алинеја 2 (види члан 26. Правилника - 46/2010-91);</p>
<p>– рачун о плаћеном прегледу;  </p>
<p>– медицинску документацију (специјалистички налаз и др.);  </p>
<p>– фотокопију здравствене књижице.  </p>
<p>Уколико матична филијала у спроведеном поступку утврди да је захтев основан, 
извршиће рефундацију трошкова осигураном лицу у висини стварних трошкова уз 
умањење за износ партиципације ако осигурано лице има обавезу плаћања 
партиципације за пружену услугу.  </p>
<p>За износ рефундираних трошкова осигураном лицу из става 5. овог члана, 
матична филијала умањује уговорену накнаду здравствене установе која је 
издала потврду из члана 68. став 1. овог правилника, на основу решења донетог у 
спроведеном поступку.  </p>
<p>*Службени гласник РС, број 46/2010</p>
<p>1.13. Право на рефундацију трошкова осигураним лицима – трудницама</p>
<p>Члан 70.  </p>
<p>Осигурано лице – трудница има право на рефундацију трошкова за здравствену 
услугу, дијагностику, лек, односно медицинско средство у вези са трудноћом које 
је платила код здравствене установе са којом је закључен уговор о пружању 
здравствене заштите на примарном, секундарном и терцијарном нивоу, односно у 
приватној пракси због немогућности да јој се код здравствене установе са 
којом је закључен уговор о пружању здравствене заштите обезбеди здравствена 
услуга или дијагностика ради чијег обављања је упућена, односно лек или 
медицинско средство које јој је прописано.  </p>
<p>Трудница има право на рефундацију трошкова из става 1. 
овог члана, за здравствене услуге, дијагностику, лек, односно медицинско 
средство ако јој нису обезбеђени у року од три дана од дана јављања здравственој 
установи, а спадају у обим и садржај здравствене заштите који се обезбеђује из 
средстава обавезног здравственог осигурања.</p>
<p>За рефундацију трошкова из става 1. овог члана, трудница подноси захтев 
матичној филијали уз који прилаже медицинску документацију, рачун о плаћеним 
трошковима и фотокопију здравствене књижице.  </p>
<p>Ако матична филијала у спроведеном поступку утврди да је захтев основан, 
извршиће рефундацију трошкова трудници у висини стварних трошкова.   
</p>
<p>*Службени гласник РС, број 46/2010</p>
<p>1.14. Право на лекове и медицинска средства  </p>
<p>Члан 71.  </p>
<p>Право на лекове осигураном лицу обезбеђује се у складу са општим актом 
Републичког фонда којим се уређује Листа лекова који се прописују и издају на 
терет средстава обавезног здравственог осигурања (у даљем тексту: Листа лекова).   
</p>
<p>Изузетно од става 1. овог члана, осигураном лицу се обезбеђује и лек који 
није на Листи лекова, а медицински је неопходан за лечење, под условима 
утврђеним општим актом Републичког фонда којим се уређује садржај и обим права 
на здравствену заштиту.</p>
<p>*Службени гласник РС, број 1/2013</p>
<p>Члан 72.  </p>
<p>Право на медицинска средства, осигураном лицу обезбеђује се у складу са 
општим актом Републичког фонда којим се утврђују врста и стандард медицинских 
средстава која се уграђују у организам осигураног лица (у даљем тексту: 
имплантати), као и друге врсте неопходних медицинских средстава.   </p>
<p>*Службени гласник РС, број 1/2013</p>
<p>Члан 73.  </p>
<p>Осигураном лицу лек прописује и лекарски рецепт издаје изабрани лекар из 
члана 19. овог правилника.   </p>
<p>Осигураном лицу лек прописује и лекарски рецепт издаје и лекар специјалиста 
када му изабрани лекар пренесе овлашћење у складу са чланом 37. овог правилника.  </p>
<p>Лекар специјалиста код кога је изабрани лекар упутио осигурано лице ради 
остваривања специјалистичко-консултативне здравствене заштите, у извештају који 
се доставља изабраном лекару даје мишљење и предлаже терапију леком.   
</p>
<p>На основу извештаја лекара специјалисте из става 3. овог члана, осигураном 
лицу лекарски рецепт за предложени лек издаје изабрани лекар.
  </p>
<p>Лекари из ст. 1, 2. и 3. овог члана могу прописивати, односно предлагати 
прописивање лекова само из свог делокруга рада.  </p>
<p>Члан 74.  </p>
<p>У току стационарног лечења осигураном лицу стационарна
здравствена установа 
дужна је да обезбеди све неопходне лекове и медицинска средства.  </p>
<p>Осигураном лицу на стационарном лечењу, лек који је на Листи лекова прописује 
лекар стационарне здравствене установе, при отпусту ради настављања лечења.  </p>
<p>После завршеног стационарног лечења, приликом отпуста, 
стационарна здравствена установа дужна је да осигураном лицу обезбеди лекове у 
количини потребној до првог јављања изабраном лекару, а најдуже за период од пет 
дана.</p>
<p>*Службени гласник РС, број 46/2010</p>
<p>**Службени гласник РС, број 52/2010  </p>
<p>Члан 75.  </p>
<p>Стационарна здравствена установа обезбеђује осигураном лицу лек који није 
на Листи лекова, под условима прописаним општим актом 
Републичког фонда којим 
се уређује садржај и обим здравствене заштите и то за време:  </p>
<p>1) стационарног лечења;  </p>
<p>2) лечења у дневној болници;  </p>
<p>3) амбулантно-поликлиничког лечења.  </p>
<p>*Службени гласник РС, број 46/2010</p>
<p>**Службени гласник РС, број 1/2013  </p>
<p>Члан 76.  </p>
<p>У установама социјалне заштите са којима Републички фонд има закључен уговор 
о пружању здравствених услуга, осигураном лицу смештеном у установу социјалне 
заштите, лек прописује и лекарски рецепт издаје лекар установе социјалне 
заштите, односно изабран лекар из члана 21. овог правилника.  </p>
<p>*Службени гласник РС, број 1/2013</p>
<p>Члан 77.  </p>
<p>У другим облицима обављања здравствене делатности – приватна пракса, са 
којима Републички фонд има закључен уговор, осигураном лицу лек прописује и 
лекарски рецепт издаје лекар из области: опште медицине, гинекологије, 
педијатрије и стоматологије.  </p>
<p>*Службени гласник РС, број 1/2013</p>
<p>Члан 78.  </p>
<p>Изузетно, осигураном лицу се накнађују трошкови набавке лека са Листе лекова 
у складу са општим актом Републичког фонда којим се уређује садржај и обим 
права на здравствену заштиту.  </p>
<p>*Службени гласник РС, број 1/2013</p>
<p>Члан 79.  </p>
<p>Лекар је дужан да сваки прописани лек упише у здравствени картон осигураног 
лица и при томе наведе назив лека, фармацеутски облик лека, његову количину, 
јачину и начин примене.  </p>
<p>У случајевима када се здравствена заштита остварује ван подручја матичне 
филијале и у случају пружања хитне медицинске помоћи, подаци из става 1. овог 
члана уписују се у протокол болесника.  </p>
<p>IV. ОСТВАРИВАЊЕ ПРАВА НА НОВЧАНЕ НАКНАДЕ  </p>
<p>1. Остваривање права на накнаду зараде за време привремене спречености за 
рад осигураника  </p>
<p>Члан 80.  </p>
<p>О праву на накнаду зараде за време привремене спречености за рад (у даљем 
тексту: накнада зараде) решава послодавац, ако се накнада зараде исплаћује на 
терет послодавца, а матична филијала, ако се накнада исплаћује на терет те 
филијале.   </p>
<p>Накнада зараде исплаћује се на основу поднетих доказа, без подношења захтева.   
</p>
<p>На захтев осигураника, исплатилац новчане накнаде дужан је да му изда решење.  </p>
<p>Члан 81.  </p>
<p>Исплата накнаде зараде врши се на основу:  </p>
<p>1) извештаја о привременој спречености за рад (у даљем тексту: дознака) и 
оцене лекарске комисије;  </p>
<p>2) потврде о оствареној заради за утврђивање основа за обрачун накнаде 
зараде;  </p>
<p>3) потврде о кретању (порасту–смањењу) зарада код послодавца за прво 
усклађивање основа за накнаду зараде запосленог;  </p>
<p>4) потврде о кретању (порасту–смањењу) зарада код послодавца за наредна 
усклађивања основа за накнаду зараде запосленог;  </p>
<p>5) списка обрачунатих – исплаћених накнада зарада;  </p>
<p>6) доказа да је доспели допринос плаћен и то:   </p>
<p>– за запослене из члана 17. став 1. тач. 1–7. Закона, изјаве послодавца да је 
доспели допринос плаћен, Пореске пријаве о обрачунатим и плаћеним доприносима за 
обавезно социјално осигурање на зараде – образац ПП ОД и Пореске пријаве о 
обрачунатим и плаћеним доприносима за обавезно социјално осигурање на накнаде 
зарада на терет других исплатиоца – образац ПП ОД-1;  </p>
<p>– за предузетнике из члана 17. став 1. тачка 18. Закона, уверења пореске 
управе да је доспели допринос плаћен;  </p>
<p>– за свештенике из члана 17. став 1. тачка 20. Закона, уверења пореске управе 
да је доспели допринос плаћен;  </p>
<p>– за верске службенике из члана 17. став 1. тачка 20. Закона – изјаве 
послодавца да је доспели допринос плаћен, Пореске пријаве о обрачунатим и 
плаћеним доприносима за обавезно социјално осигурање на зараде – образац ПП ОД и 
Пореске пријаве о обрачунатим и плаћеним доприносима за обавезно социјално 
осигурање на накнаде зарада на терет других исплатиоца – образац ПП ОД-1;  </p>
<p>7) доказа да је предата документација за утврђивање радне способности, 
односно инвалидности по прописима о пензијском и инвалидском осигурању;  </p>
<p>8) доказа за другог родитеља у случају неге детета, у складу са чланом 80. 
Закона;  </p>
<p>9) доказа о претходном стажу осигурања.  </p>
<p>Члан 82.  </p>
<p>Дознаку издаје изабрани лекар из члана 19. овог правилника.  </p>
<p>Уколико дознаку издаје осигуранику изабрани лекар из области гинекологије, 
педијатрије или стоматологије, дужан је да о томе обавести изабраног лекара из 
области опште медицине, односно медицине рада, због повезивања привремене 
спречености за рад у складу са Законом.  </p>
<p>Осигуранику који је привремено спречен за рад због неге члана породице који 
је војни осигураник, дознаку издаје његов изабрани лекар из члана 19. став 1. 
тачка (1), на основу дознаке или извештаја војног лекара.  </p>
<p>Члан 83.  </p>
<p>Послодавац који исплаћује накнаду зараде која се обезбеђује из средстава 
Републичког фонда, дужан је да матичној филијали достави Списак обрачунатих – 
исплаћених накнада зарада у два примерка са документацијом из члана 81. овог 
правилника ради претходне контроле.  </p>
<p>Матична филијала је дужна да изврши контролу документације и обрачуна, 
односно утврди право на накнаду и висину накнаде и најкасније у року од 30 дана 
од дана пријема обрачуна од послодавца изврши пренос одговарајућег износа 
средстава на посебан рачун послодавца.  </p>
<p>*Службени гласник РС, број 1/2013</p>
<p>Члан 84.  </p>
<p>Матична филијала задржава у својој евиденцији један примерак Списка 
обрачунатих – исплаћених накнада зарада са доказима на основу којих је извршен 
обрачун накнаде зараде. Други примерак Списка обрачунатих – исплаћених накнада 
зарада оверава се потписом овлашћеног лица и печатом филијале и враћа се 
послодавцу.  </p>
<p>Члан 85.  </p>
<p>Предузетницима и запосленима код предузетника, под условом да предузетници 
немају посебан рачун, као и свештеницима и верским службеницима, накнаду зараде 
која се обезбеђује из средстава матичне филијале, обрачунава и исплаћује матична 
филијала.  </p>
<p>Члан 86.  </p>
<p>За осигуранике који су запослени код више послодаваца, право на накнаду 
зараде утврђује матична филијала, на основу доказа из члана 81. овог правилника.  </p>
<p>Матичној филијали обрачун подноси послодавац на основу чије пријаве је 
утврђено својство осигураника, уз достављање доказа од свих послодаваца.  </p>
<p>Матична филијала је дужна да изврши контролу документације и обрачуна, 
односно утврди право на накнаду и висину накнаде и најкасније у року од 30 дана 
од дана пријема обрачуна од послодавца, изврши пренос одговарајућег износа 
средстава на посебни рачун оног послодавца који је доставио обрачун.  </p>
<p>2. Остваривање права на накнаду трошкова превоза  </p>
<p>Члан 87.  </p>
<p>О праву на накнаду трошкова превоза у вези са коришћењем здравствене заштите 
решава матична филијала.   </p>
<p>Накнада трошкова превоза исплаћује се на основу поднетих доказа.  </p>
<p>На захтев осигураног лица матична филијала дужна је да изда решење.  </p>
<p>Члан 88.  </p>
<p>Докази за исплату накнаде трошкова превоза из члана 87. став 2. овог 
правилника јесу:  </p>
<p>1) потврда о потреби путовања оверена датумом и печатом 
здравствене установе 
и потписом и факсимилом лекара;  </p>
<p>2) превозна карта или доказ о цени превоза (потврда превозника или ценовник 
превозника).  </p>
<p>Изузетно од става 1. овог члана, у случају да потврда 
о потреби путовања није оверена печатом здравствене установе, потписом и 
факсимилом лекара, докази за исплату накнаде трошкова превоза из члана 87. став 
2. овог правилника јесу:</p>
<p>1) потврда о заказивању здравствене услуге и друга 
медицинска документација о пруженој здравственој услузи;</p>
<p>2) превозна карта или доказ о цени превоза (потврда 
превозника или ценовник превозника).  </p>
<p>*Службени гласник РС, број 46/2010</p>
<p>V. КОРИШЋЕЊЕ ЗДРАВСТВЕНЕ ЗАШТИТЕ У ИНОСТРАНСТВУ  </p>
<p>Члан 89.  </p>
<p>Ради коришћења здравствене заштите у иностранству у складу са Законом, 
матична филијала издаје осигураном лицу потврду о коришћењу здравствене заштите.   
</p>
<p>VI. ДОДЕЉИВАЊЕ, КОРИШЋЕЊЕ И КОНТРОЛА ЈЕДИНСТВЕНОГ ИДЕНТИФИКАЦИОНОГ БРОЈА 
ЛЕКАРА   </p>
<p>Члан 90.  </p>
<p>Републички фонд јединственим идентификационим бројем лекара (у даљем 
тексту: ИД број) овлашћује лекара да осигураним лицима Републичког фонда 
обезбеди остваривање права из здравственог осигурања на терет средстава 
обавезног здравственог осигурања у складу са овим правилником.</p>
<p>ИД број се додељује изабраном лекару који је доктор 
медицине или доктор медицине специјалиста за област опште медицине, односно 
специјалиста медицине рада, доктор медицине специјалиста педијатрије, доктор 
медицине специјалиста гинекологије и доктор стоматологије у здравственој 
установи која обавља здравствену делатност на примарном нивоу и у установи 
социјалне заштите.</p>
<p>ИД број додељује се лекару у приватној пракси у дому здравља основаном 
средствима у приватној својини, односно у одређеном облику приватне праксе са 
којима је Републички фонд закључио уговор.</p>
<p>ИД број додељује се лекару у другом облику 
обављања здравствене службе –приватна пракса са којим је 
Републички фонд закључио уговор о 
прописивању лекова са Листе лекова – Листа А и Листа А1.</p>
<p>ИД број додељује се лекару специјалисти коме је 
изабрани лекар пренео овлашћење у складу са Законом за прописивање лекова на 
обрасцу лекарског рецепта за ТБЦ и ХИВ.</p>
<p>ИД број додељује се лекару специјалисти у здравственој 
установи секундарног и терцијарног нивоа здравствене заштите само за прописивање 
лекова на Обрасцу N1 и N2 у складу са овим правилником.</p>
<p>ИД број додељује се лекару специјалисти за прописивање медицинско-техничких 
помагала у складу са општим актом Републичког фонда којим се уређују 
медицинско-техничка помагала.</p>
<p>Изузетно, од ст. 1 – 7. овог члана директор Републичког фонда, у случају 
израженог јавног интереса додељује ИД број лекару друге специјалности, о чему се 
закључује посебан уговор.</p>
<p>ИД број додељује се лекару из ст. 2, 5. и 6. овог 
члана који је уговорени радник у тој здравственој установи у смислу Правилника о 
условима, критеријумима и мерилима за закључивање уговора са даваоцима 
здравствених услуга и за утврђивање накнаде за њихов рад.</p>
<p>Један лекар може имати један ИД број, који се лекару 
додељује на неодређено време, у складу са овим правилником.</p>
<p>ИД број се додељује и лекару који замењује изабраног 
лекара, уколико му раније није додељен ИД број у смислу одредаба овог 
правилника, ради привременог коришћења за време док замењује изабраног лекара.</p>
<p>*Службени гласник РС, број 80/2010  </p>
<p>**Службени гласник РС, број 1/2013  </p>
<p>1. Додељивање ИД броја  </p>
<p>Члан 91.  </p>
<p>Захтев за доделу и одјаву ИД броја, и промену података, подноси се на обрасцу 
„ПРИЈАВА/ПРОМЕНА/ОДЈАВА У ЕВИДЕНЦИЈИ ИД БРОЈЕВА ЛЕКАРА” (у даљем тексту: Образац 
ИД броја).  </p>
<p>Републички фонд на основу Обрасца ИД броја додељује ИД број лекара, односно 
даје овлашћења лекару из члана 90. овог правилника, води евиденције додељених ИД 
бројева, привремено или трајно одузима овлашћења за коришћење ИД броја и врши 
одјаву ИД броја.  </p>
<p>Образац ИД броја одштампан је уз овај правилник и чини његов саставни део.  </p>
<p>*Службени гласник РС, број 1/2013</p>
<p>Члан 92.  </p>
<p>Лекар подноси Образац ИД броја филијали Републичког фонда на чијем подручју 
је седиште здравствене установе код које је запослен. Образац ИД броја се 
подноси читко попуњен у три примерка, у оригиналу.  </p>
<p>Уколико је Образац ИД броја непотпун, нејасан или нечитак, Филијала враћа 
лекару сва три примерка на исправку или допуну.   </p>
<p>Уз Образац ИД броја лекар доставља потписан Уговор о коришћењу јединственог 
идентификационог броја лекара (у даљем тексту: уговор) и другу одговарајућу 
документацију (записник, изјава о губитку печата и др.).  </p>
<p>*Службени гласник РС, број 46/2010</p>
<p>**Службени гласник РС, број 1/2013  </p>
<p>Члан 93.  </p>
<p>Лекар користи додељени ИД број и за рад код више здравствених установа.  </p>
<p>У случају из става 1. овог члана евиденција коришћења ИД броја спроводи се 
подношењем Обрасца ИД броја у складу са чланом 91. овог правилника за 
свакуздравствену установу код које лекар ради.  </p>
<p>Лекар не може да користи ИД број за рад код здравствене установе која није 
у евиденцији ИД бројева лекара, у смислу става 2. овог члана.  </p>
<p>*Службени гласник РС, број 46/2010</p>
<p>2. Евиденција додељених ИД бројева</p>
<p>Члан 94.  </p>
<p>Републички фонд води евиденцију додељених ИД бројева, у електронској форми, 
која садржи податке из Обрасца ИД броја.   </p>
<p>Директор Републичког фонда посебним актом ближе уређује вођење евиденције 
дељених ИД бројева.  </p>
<p>*Службени гласник РС, број 1/2013</p>
<p>Члан 95.  </p>
<p>Лекар којем је додељен ИД број, дужан је да обавести филијалу о свакој 
промени података садржаних у евиденцији додељених ИД бројева и о наступању 
разлога за одјаву ИД броја, у року од три дана од дана настале промене, односно 
разлога за одјаву, подношењем Обрасца ИД броја.  </p>
<p>3. Одређивање ИД броја  </p>
<p>Члан 96.  </p>
<p>ИД број се састоји од:   </p>
<p>– редног броја лекара (7 цифара) и  </p>
<p>– контролног броја по Луновом алгоритму (1 цифра).  </p>
<p>За ИД бројеве који се додељују по ступању на снагу овог правилника редни број 
ИД броја се одређује растућим редоследом почев од броја 3100001.   </p>
<p>4. Штамбиљ ИД броја  </p>
<p>Члан 97.  </p>
<p>Штамбиљ ИД броја је облика елипсе, димензија 47 x 18 mm, исписан ћириличним 
писмом, у фонту Times New Roman и садржи следеће елементе:  </p>
<p>1. први ред: др медицине или др стоматологије,  </p>
<p>2. други ред: име и презиме,  </p>
<p>3. специјализација и друге академске титуле,</p>
<p>4. трећи ред: тип и ИД број.  </p>
<p>Тип штамбиља одређује обим овлашћења лекара за коришћење ИД броја и обележава 
се римским бројем, према следећој табели:  </p>
<p>– I – доктор медицине или доктор медицине специјалиста 
за област опште медицине, односно специјалиста медицине рада;</p>
<p>– II – доктор медицине специјалиста педијатрије;</p>
<p>– III – доктор медицине специјалиста гинекологије;</p>
<p>– IV – доктор стоматологије;</p>
<p>– V – лекар специјалиста на кога је изабрани лекар 
пренео овлашћења за прописивање лекова на рецепт (за ТБЦ и ХИВ);</p>
<p>– VI – лекар специјалиста за прописивање лекова на 
Обрасцу N1 и N2;</p>
<p>– VII – лекар у приватној пракси;</p>
<p>– VIII – лекар специјалиста за прописивање 
медицинско-техничких помагала.</p>
<p>*Службени гласник РС, број 80/2010  </p>
<p>Члан 98.  </p>
<p>Штамбиљ ИД броја лекара, промену текста штамбиља и замену оштећеног штамбиља 
израђује по Закону овлашћени привредни субјект, искључиво на основу оригиналног 
примерка Обрасца ИД броја, који је оверен печатом Републичког фонда.   
</p>
<p>Трошкове израде, као и замене или поправке штамбиља сноси 
здравствена 
установа.   </p>
<p>*Службени гласник РС, број 46/2010</p>
<p>**Службени гласник РС, број 1/2013  </p>
<p>5. Уговор о коришћењу ИД броја  </p>
<p>Члан 99.  </p>
<p>Уговор о коришћењу ИД броја закључују с једне стране 
Републички фонд и с 
друге стране, лекар и здравствена установа.   </p>
<p>Уговором из става 1. овог члана утврђују се права и обавезе лекара и 
здравствене установе у вези са коришћењем ИД броја.  </p>
<p>*Службени гласник РС, број 46/2010</p>
<p>**Службени гласник РС, број 1/2013  </p>
<p>Члан 100.  </p>
<p>Лекар је дужан да додељени ИД број користи искључиво на начин прописан овим 
правилником и уговором из члана 99. овог правилника.  </p>
<p>Изабрани лекар код здравствене установе која обавља здравствену делатност 
на примарном нивоу и установи социјалне заштите користи ИД број за прописивање 
лекова на лекарски рецепт на обрасцу лекарског рецепта и на обрасцу налога за 
давање ињекција, за прописивање медицинско-техничких помагала која се обезбеђују 
на терет средстава обавезног здравственог осигурања и за остваривање других 
права осигураних лица из обавезног здравственог осигурања, само у оквиру 
делокруга рада за који му је додељен ИД број.  </p>
<p>Лекар у другом облику обављања здравствене службе – приватној пракси користи 
ИД број само за прописивање лекова на рецепт, у складу са закљученим уговором о 
прописивању лекова утврђених Листом лекова – Листа А и Листа А1.  </p>
<p>Лекар специјалиста коме је изабрани лекар пренео овлашћења у складу са 
Законом, може да користи ИД број само за прописивање лекова на обрасцу лекарског 
рецепта за ТБЦ и ХИВ.  </p>
<p>Лекар код здравствене установе секундарног и терцијарног нивоа користи ИД 
број само за прописивање лекова на Обрасцу N1 и N2.  </p>
<p>Лекар у приватној пракси користи ИД број само за 
остваривање права осигураних лица из здравственог осигурања из члана 38б овог 
правилника.</p>
<p>Лекар специјалиста из члана 90. став 7. овог 
правилника, користи ИД број само за прописивање медицинско-техничких помагала.</p>
<p>Лекар из члана 90. став 6. овог правилника користи ИД број искључиво у складу 
са уговором.  </p>
<p>*Службени гласник РС, број 46/2010</p>
<p>**Службени гласник РС, број 80/2010  </p>
<p>6. Одјава ИД броја  </p>
<p>Члан 101.  </p>
<p>ИД број се може одјавити привремено и трајно.  </p>
<p>ИД број се привремено се одјављује у случају:  </p>
<p>1) да лекар привремено одсуствује са рада у смислу прописа о раду (удаљење са 
рада у смислу прописа о раду, породиљско одсуство, неплаћено одсуство, 
специјализација и стручно усавршавање и др.) или му мирују права и обавезе из 
радног односа,  </p>
<p>2) да дође до промене у радном односу лекара (промена радног места, стицање 
звања специјалисте, и др.),  </p>
<p>3) да је лекару изречена мера забране обављања делатности као мера 
безбедности,   </p>
<p>4) да је лекару одузета лиценца,  </p>
<p>5) да лекару престане радни однос у смислу прописа којима се уређује рад,  </p>
<p>6) губитка радне способности лекара у смислу прописа о пензијском и 
инвалидском осигурању,   </p>
<p>7) да се раскине уговор о пружању здравствене заштите са 
здравственом 
установом или обављању послова изабраног лекара са лекаром,  </p>
<p>8) да је лекару изречена казна за прекршај из члана 244. Закона,   
</p>
<p>9) да се у поступку контроле извршавања уговорних обавеза или на други начин 
утврди да је лекар користио ИД број у супротности са одредбама овог правилника и 
Уговора из члана 99. овог правилника.  </p>
<p>У случајевима из тач. 1)–7) одјава ИД броја која траје најкраће док траје 
разлог за одјаву, а у случајевима из тач. 8) и 9) одјава ИД броја траје три 
месеца.  </p>
<p>*Службени гласник РС, број 46/2010</p>
<p>Члан 102.  </p>
<p>ИД број се одјављује трајно у случајевима:  </p>
<p>1) губитка или крађе штамбиља ИД броја,  </p>
<p>2) смрти лекара.  </p>
<p>Члан 103.  </p>
<p>Лекар је дужан да изврши одјаву ИД броја на Обрасцу ИД броја у случајевима из 
члана 101. став 2. тач. 1)–6) и члана 102. тачка 1) овог правилника. Даном 
одјаве сматра се датум који је лекар уписао у Обрасцу ИД броја. Лекар је дужан 
да достави изјаву о губитку, односно крађи штамбиља уз Образац ИД броја.   
</p>
<p>Лекар је дужан да Републичком фонду надокнади штету која настане због 
неблаговремене одјаве ИД броја.   </p>
<p>*Службени гласник РС, број 1/2013</p>
<p>Члан 104.  </p>
<p>Републички фонд, односно филијала по службеној дужности врши одјаву ИД 
броја у случају из члана 101. став 1. тач. 7)–9) овог правилника.   
</p>
<p>Републички фонд, односно филијала утврђује дан престанка коришћења ИД броја 
и о томе доставља обавештење лекару и здравственој установи на Обрасцу ИД 
броја.  </p>
<p>Изузетно, у случају смрти лекара одјаву ИД броја врши 
здравствена установа у 
року од три дана.   </p>
<p>*Службени гласник РС, број 46/2010</p>
<p>**Службени гласник РС, број 1/2013  </p>
<p>Члан 105.  </p>
<p>У случају привремене одјаве ИД броја из члана 101. овог правилника, 
здравствена установа се обавезује да чува штамбиљ.   </p>
<p>Лекар и здравствена установа дужни су да 
Републичком фонду накнаде штету 
која настане због неовлашћеног коришћења ИД броја у периоду за који је ИД број 
одјављен .  </p>
<p>*Службени гласник РС, број 46/2010</p>
<p>**Службени гласник РС, број 1/2013  </p>
<p>7. Уништавање штамбиља  </p>
<p>Члан 106.  </p>
<p>У случају смрти лекара здравствена установа је дужна да уништи штамбиљ ИД 
броја и да доказ о томе уз Образац ИД броја достави филијали.  </p>
<p>Доказ о уништавању штамбиља је записник у коме се обавезно наводи: назив 
здравствене установе, име и презиме лекара, ЈМБГ лекара, ЛБО лекара, ИД број, 
разлог уништавања. Записник обавезно мора да садржи и отисак штамбиља који је 
предмет уништавања. Записник мора бити оверен потписима три члана комисије.  </p>
<p>*Службени гласник РС, број 46/2010</p>
<p>Члан 107.  </p>
<p>Лекар који у складу са одредбама овог правилника задржава право на коришћење 
ИД броја, дужан је да поднесе захтев филијали, на Обрасцу ИД броја у складу са 
чланом 91. овог правилника.  </p>
<p>Лекар може да задржи само један ИД број, ако испуњава услове прописане овим 
правилником.  </p>
<p>Здравствена установа је дужна да за сваког лекара појединачно који не 
испуњава услове за коришћење ИД броја по овом правилнику, поднесе захтев 
филијали за одјаву ИД броја, на Обрасцу ИД броја.   </p>
<p>*Службени гласник РС, број 46/2010</p>
<p>Члан 108.  </p>
<p>Филијала ће извршити одјаву ИД броја по службеној дужности за све лекаре који 
су уведени у Регистар додељених ИД бројева који не испуњавају услове за доделу 
ИД броја у складу са овим правилником.  </p>
<p>Филијала ће о одјави ИД броја по службеној дужности, обавестити 
здравствену 
установу и лекара који не испуњава услове за коришћење ИД броја.   
</p>
<p>На основу добијеног обавештења, лекар је дужан да одмах достави штамбиљ ИД 
броја здравственој установи, ради уништавања. 
Здравствена установаје дужна 
да спроведе поступак уништавања штамбиља ИД броја у складу са чланом 106. овог 
правилника и наредног дана достави доказ филијали уз Образац ИД броја.  </p>
<p>Лекар који буде користио ИД број по пријему обавештења филијале, дужан је да 
Републичком фонду надокнади штету насталу неовлашћеним коришћењем ИД броја.  </p>
<p>*Службени гласник РС, број 46/2010</p>
<p>**Службени гласник РС, број 1/2013  </p>
<p>VII. ОБРАСЦИ ЗА ОСТВАРИВАЊЕ ПРАВА ИЗ ОБАВЕЗНОГ ЗДРАВСТВЕНОГ ОСИГУРАЊА  </p>
<p>Члан 109.  </p>
<p>Обрасци за остваривање права из обавезног здравственог осигурања јесу:   
</p>
<p>1. Изјава о избору и промени изабраног лекара – Образац ИЛ;  </p>
<p>2. Упут за лабораторију – Образац ОЗ-1;   </p>
<p>3. Упут амбулантно-специјалистички преглед – Образац ОЗ-2;  </p>
<p>4. Упут за стационарно лечење – Образац ОЗ-3;  </p>
<p>5. Упут лекарској комисији – Образац ОЗ-4;   </p>
<p>6. Лекарски рецепт – Образац ЛР-1;  </p>
<p>7. Налог за прописивање и издавање лекова са Листе лекова под посебним 
режимом издавања – Образац N-1;  </p>
<p>8. Налог за прописивање и издавање лекова који се не налазе на Листи лекова – 
Образац N-2;  </p>
<p>9. Налог за давање ињекција – Образац ОЗ-5;  </p>
<p>10. Извештај о привременој спречености за рад – Образац ОЗ-6;  </p>
<p>11. Потврда о оствареној заради за утврђивање основа за обрачун накнаде 
зараде – Образац ОЗ-7;  </p>
<p>12. Потврда о кретању (порасту–смањењу) зарада код послодавца за прво 
усклађивање основа за накнаду зараде – Образац ОЗ-8;  </p>
<p>13. Потврда о кретању (порасту–смањењу) зарада код послодавца за наредна 
усклађивања основа за накнаду зараде – Образац ОЗ-9;   </p>
<p>14. Списак обрачунатих – исплаћених накнада зарада – Образац ОЗ-10;  </p>
<p>15. Потврда о потреби путовања у циљу остваривања здравствене заштите – 
Образац ОЗ-11;  </p>
<p>15а Потврда о потреби путовања у циљу остваривања 
здравствене заштите – Образац ОЗ-11-ЛК.</p>
<p>16. Потврда о коришћењу здравствене заштите у иностранству – Образац ОЗ-12;  </p>
<p>17. Сагласност матичне филијале за наставак лечења осигураног лица – Образац 
ОЗ-13;  </p>
<p>18. Потврда даваоца услуга о разлозима због којих осигурано лице није 
примљено на преглед, односно медицинску рехабилитацију – Образац-ПЗ;  </p>
<p>19. Захтев за рефундацију трошкова пружених здравствених услуга – Образац 
РЕФ-1;  </p>
<p>20. Изјава о члановима породице и приходима по члану породице – Образац- ЦЗ;  </p>
<p>21. Пријава/промена/одјава у евиденцији ИД бројева лекара – Образац ИД броја;  </p>
<p>22. Оцене и мишљења првостепене и другостепене лекарске комисије у вези 
остваривања права осигураних лица из обавезног здравственог осигурања – Обрасци 
од ОЛК-1 до ОЛК-40;</p>
<p>22а. Образац о испуњености услова за промену пола – 
Образац ТП</p>
<p>23. Здравствени лист – Образац ИНО-1;  </p>
<p>24. Обавештење о болничком лечењу иностраног осигураника – Образац ИНО-2;  </p>
<p>25. Изјава – Образац ИНО-3.   </p>
<p>Обрасци из става 1. овог члана, одштампани су уз овај правилник и чине његов 
саставни део.  </p>
<p>*Службени гласник РС, број 46/2010</p>
<p>**Службени гласник РС, број 80/2010  </p>
<p>***Службени гласник РС, број 1/2013  </p>
<p>Члан 110.  </p>
<p>Изјава о избору и промени изабраног лекара даје се на обрасцу Изјаве о избору 
и промени изабраног лекара – Образац ИЛ.  </p>
<p>Образац из става 1. овог члана је лист формата А4 (димензије 210 mm x 297 mm) 
штампан црном бојом на хартији беле боје.   </p>
<p>Члан 111.  </p>
<p>Изабрани лекар осигурано лице упућује на дијагностику и даље лечење на 
основу:  </p>
<p>1) Упута за лабораторију – Образац ОЗ-1;   </p>
<p>2) Упута амбулантно-специјалистички преглед – Образац ОЗ-2;  </p>
<p>3) Упута за стационарно лечење – Образац ОЗ-3.  </p>
<p>Обрасци из става 1. овог члана су листови формата А4 (димензије 210 mm x 297 
mm), боја штампе за образац из тачке 1) – браон, за образац из тачке 2) – плава 
и за образац из тачке 3) – зелена, на хартији беле боје.  </p>
<p>Члан 112.  </p>
<p>Уз образац Упут лекарској комисији – Образац ОЗ-4, даје се и оцена 
првостепене лекарске комисије.  </p>
<p>Образац из става 1. овог члана је лист формата А4 (димензије 210 mm x 297 mm) 
штампан плавом бојом на хартији беле боје.   </p>
<p>*Службени гласник РС, број 18/2010 (испр.)  </p>
<p>Члан 113.  </p>
<p>Право на лекове остварује се на основу образаца:   </p>
<p>1) Лекарски рецепт – Образац ЛР-1 (у даљем тексту: лекарски рецепт);  </p>
<p>2) Налог за прописивање и издавање лекова са Листе лекова под посебним 
режимом издавања – Образац N-1 (у даљем тексту: налог N-1);   </p>
<p>3) Налог за прописивање и издавање лекова који се не налазе на Листи лекова – 
Образац N-2 (у даљем тексту: налог N-2);   </p>
<p>4) Налог за давање ињекција – Образац ОЗ-5.  </p>
<p>Члан 114.  </p>
<p>Лекарски рецепт је образац правоугаоног облика, ширине 97 mm, дужине 200 mm 
(блок 100 листова).   </p>
<p>Лекарски рецепт се користи за прописивање и издавање лекова са Листе лекова. 
На једном обрасцу лекарског рецепта може се прописати само један лек за једно 
осигурано лице.  </p>
<p>Изузетно од става 2. овог члана, лекови са Листе лекова који садрже опојне 
дроге или психотропне супстанце за које је прописан режим издавања лека на 
лекарски рецепт у два примерка, прописују се на два обрасца лекарског рецепта, 
тако да други образац лекарског рецепта садржи ознаку „копија” и редни број из 
књиге евиденције о издатим рецептима за наведене лекове.  </p>
<p>Лекарски рецепт важи 15 дана од дана прописивања од стране изабраног лекара.  </p>
<p>Изузетно од става 4. овог члана, лекарски рецепт важи:  </p>
<p>– три дана од дана прописивања ако је прописан антибиотик;  </p>
<p>– седам дана од дана прописивања ако је прописан лек за лечење акутних 
обољења;  </p>
<p>– седам дана од дана прописивања ако су прописани лекови који садрже опојне 
дроге или психотропне супстанце за које је прописан режим издавања лека на 
лекарски рецепт у два примерка;  </p>
<p>– 30 дана од дана прописивања ако је прописан лек са Листе Д.  </p>
<p>– најдуже до шест месеци ако је лек прописан на 
лекарском рецепту који је обновљив у смислу закона којим се уређују лекови и 
медицинска средства, у делу који се односи на образац и садржину рецепта за 
лекове који се издају уз лекарски рецепт као и начин издавања и прописивања 
лекова.</p>
<p>Лекове прописане на лекарском рецепту из става 5. 
алинеја пета овог члана, осигурано лице може одједном да преузме највише у 
количини потребној за једно поновљено издавање лека, односно у количини 
потребној највише за 30 дана и то најраније седам дана пре почетка периода за 
који је прописан лек, односно најкасније седам дана од почетка периода за који 
је лек прописан.</p>
<p>*Службени гласник РС, број 108/2017</p>
<p>Члан 115.  </p>
<p>Налог N-1 је образац правоугаоног облика, ширине 190 mm и дужине 120 mm, боја 
штампе розе, тамно розе и црна на хартији беле боје.  </p>
<p>На налогу N-1 у горњем левом углу налази се јединствени осмоцифрени број који 
служи за идентификацију референтне здравствене 
установе, у средини се налази текст „Републички 
фонд за здравствено осигурање” и у горњем десном углу је 
ознака N-1.  </p>
<p>На налогу N-1 прописују се и издају лекови са Листе лекова са посебним 
режимом издавања.  </p>
<p>Налог N-1 има три карбонизирана примерка (оригинал и две копије). Оригинал се 
доставља надлежној филијали Републичког фонда, једна копија остаје у болничкој 
апотеци, а другу копију задржава лекар који је прописао лек.  </p>
<p>На налогу N-1 може да се пропише само један лек за једно осигурано лице.   
</p>
<p>Брисан је ранији став 6. (види члан 31. Правилника - 46/2010-91).  
  </p>
<p>*Службени гласник РС, број 46/2010  </p>
<p>**Службени гласник РС, број 1/2013  </p>
<p>Члан 116.  </p>
<p>Налог N-2 је образац правоугаоног облика, ширине 190 mm и дужине 120 mm, боја 
штампе светло плава, плава и црна на хартији беле боје.  </p>
<p>На налогу N-2 у горњем левом углу налази се јединствени осмоцифрени број који 
служи за идентификацију здравствене установе, 
у средини се налази текст „Републички фонд за здравствено осигурање” и у горњем десном углу је ознака 
N-2.  </p>
<p>На налогу N-2 прописују се и издају лекови који се не налазе на Листи лекова 
у складу са општим актом Републичког фонда.   </p>
<p>Налог N-2 има три карбонизирана примерка (оригинал и две копије). Оригинал се 
доставља надлежној филијали Републичког фонда, једна копија остаје у болничкој 
апотеци, а другу копију задржава лекар који је прописао лек.  </p>
<p>На налогу N-2 може да се пропише само један лек за једно осигурано лице.   
</p>
<p>На налогу N-2 лекови се издају само у болничким апотекама 
здравствених 
установа.   </p>
<p>*Службени гласник РС, број 46/2010</p>
<p>**Службени гласник РС, број 1/2013  </p>
<p>Члан 117.  </p>
<p>Лекарски рецепт, налог N-1 и налог N-2 из члана 115. овог правилника, штампа 
искључиво понуђач кога у складу са Законом о јавним набавкама изабере и овласти
Републички фонд.  </p>
<p>Здравствене установе обрасце лекарског рецепта, налога N-1 и налога N-2 могу 
да наручују и преузимају искључиво код понуђача из става 1. овог члана, што се 
ближе регулише уговором о спровођењу и финансирању здравствене заштите између 
филијале и здравствене установе.  </p>
<p>*Службени гласник РС, број 46/2010</p>
<p>**Службени гласник РС, број 1/2013  </p>
<p>Члан 118.  </p>
<p>Налог за давање ињекција је образац правоугаоног облика, ширине 120 mm и 
дужине 170 mm (блок 100 листова), боја штампе црна на хартији беле боје.  </p>
<p>На налогу за давање ињекција – Образац ОЗ-5 прописују се ампулирани лекови са 
Листе лекова код здравствених установа примарне здравствене заштите.  </p>
<p>*Службени гласник РС, број 46/2010</p>
<p>Члан 119.  </p>
<p>Право на накнаду зараде за време привремене спречености за рад осигураник 
остварује на основу обрасца Извештај о привременој спречености за рад (дознака) 
– Образац ОЗ-6.  </p>
<p>Образац из става 1. овог члана је лист формата А4 (димензије 210 mm x 297 mm) 
боја штампе црна на хартији беле боје.  </p>
<p>Образац из става 1. овог члана попуњава се у три примерка.  </p>
<p>Члан 120.  </p>
<p>Обрачун накнаде зараде врши се на основу обрасца Потврда о оствареној заради 
за утврђивање основа за обрачун накнаде зараде – Образац ОЗ-7.   </p>
<p>Образац из става 1. овог члана је лист формата А4 (димензије 210 mm x 297 mm) 
боја штампе црна на хартији беле боје.  </p>
<p>Члан 121.  </p>
<p>Усклађивање основа за накнаду зараде врши се на основу образаца:  </p>
<p>1) Потврде о кретању (порасту–смањењу) зарада код послодавца за прво 
усклађивање основа за накнаду зараде – Образац ОЗ-8;  </p>
<p>2) Потврде о кретању (порасту–смањењу) зарада код послодавца за наредна 
усклађивања основа за накнаду зараде – Образац ОЗ-9.  </p>
<p>Обрасци из става 1. овог члана су листови формата А4 (димензије 210 mm x 297 
mm), боја штампе црна на хартији беле боје.  </p>
<p>Потврде из става 1. овог члана попуњава послодавац и доставља матичној 
филијали осигураника.  </p>
<p>Члан 122.  </p>
<p>Евиденција исплаћених накнада зарада води се на обрасцу Списак обрачунатих – 
исплаћених накнада зарада – Образац ОЗ-10.  </p>
<p>Образац из става 1. овог члана је правоугаоног облика, ширине 245 mm и дужине 
320 mm (блок 100 листова), боја штампе црна на хартији беле боје.  </p>
<p>Члан 123.  </p>
<p>Накнаду трошкова превоза у вези са остваривањем здравствене заштите осигурано 
лице и пратилац осигураног лица остварују на основу обрасца Потврда о потреби 
путовања у циљу остваривања здравствене заштите – Образац ОЗ-11
и ОЗ-11-ЛК.</p>
<p>Обрасци из става 1. овог члана су листови формата А4 (димензије 210 mm x 297 
mm) боја штампе црна на хартији беле боје.  </p>
<p>Образац ОЗ-11-ЛК из става 1. овог члана попуњава 
се и штампа преузимањем електронским путем из Матичне евиденције о остваривању 
права осигураних лица (МЕОП-а), коју води Републички фонд.  </p>
<p>*Службени гласник РС, број 80/2010  </p>
<p>**Службени гласник РС, број 1/2013  </p>
<p>Члан 124.  </p>
<p>Право на коришћење здравствене заштите у иностранству на терет средстава 
обавезног здравственог осигурања у земљама са којима није закључен међународни 
уговор о социјалном осигурању, осигурано лице остварује на основу обрасца 
Потврда о коришћењу здравствене заштите у иностранству – Образац ОЗ-12.  </p>
<p>На полеђини обрасца из става 1. овог члана одштампано је објашњење о начину, 
поступку и условима за коришћење здравствене заштите у иностранству.  </p>
<p>Образац из став 1. овог члана је лист формата А4 (димензије 210 mm x 297 mm) 
боја штампе црна на хартији беле боје.   </p>
<p>Члан 125.  </p>
<p>На обрасцу Сагласност матичне филијале за наставак лечења осигураног лица – 
Образац ОЗ-13, даје се сагласност матичне филијале када осигурано лице остварује 
здравствену заштиту ван подручја матичне филијале, без упута изабраног лекара, 
односно без овере лица које је овластио директор матичне филијале.  </p>
<p>Образац из става 1. овог члана је лист формата А4 (димензије 210 mm x 297 mm) 
боја штампе црна на хартији беле боје.   </p>
<p>Члан 126.  </p>
<p>Потврда-ПЗ је образац правоугаоног облика, ширине 145 mm и дужине 210 mm, 
боја штампе црна на папиру беле боје.  </p>
<p>Потврда из става 1. овог члана издаје се у два примерка од којих један 
примерак за осигурано лице, а други примерак задржава издавалац потврде.  </p>
<p>Члан 127.  </p>
<p>Захтев РЕФ-1 је образац правоугаоног је облика, ширине 145 mm и дужине 210 
mm, боја штампе црна на папиру беле боје.  </p>
<p>Захтев из става 1. овог члана попуњава осигурано лице у два примерка, од 
којих један примерак подноси матичној филијали, а други примерак задржава за 
себе.   </p>
<p>Члан 128.  </p>
<p>Изјава о члановима породице и приходима по члану породице – Образац-ЦЗ служи 
за утврђивање месечног износа прихода као цензуса за стицање својства 
осигураника као незапосленог лица, социјално угроженог лица и избеглог, односно 
прогнаног лица коме је надлежни републички орган утврдио статус избеглог, 
односно прогнаног лица из бивших република СФРЈ.  </p>
<p>Образац-ЦЗ састоји се од три листа формата А4 (димензије 210 mm x 297 mm) 
боја штампе црна на хартији беле боје.  </p>
<p>На првом и другом листу Обрасца-ЦЗ попуњавају се подаци о члановима породице 
и врсти и висини приход. Трећа страна Обрасца-ЦЗ садржи упутство о доказима који 
се подносе уз попуњени образац за утврђивање висине прихода.  </p>
<p>Члан 129.  </p>
<p>Пријава/промена/одјава у евиденцији ИД бројева лекара – Образац ИД броја је 
лист формата А4 (димензије 210 mm x 297 mm) боја штампе црна на хартији беле 
боје.   </p>
<p>На полеђини обрасца из става 1. овог члана одштампан је шифарник 
специјалности и упутство за попуњавање обрасца.  </p>
<p>Члан 130.  </p>
<p>На Обрасцу ОЛК-1 и ОЛК-2 даје се оцена првостепене лекарске комисије о 
упућивању осигураног лица на амбулантно-специјалистички преглед ван подручја 
филијале.  </p>
<p>Члан 131.  </p>
<p>На Обрасцу ОЛК-3 и ОЛК-4 даје се оцена првостепене лекарске комисије о 
упућивању осигураног лица на стационарно лечење ван подручја филијале.  </p>
<p>Члан 132.  </p>
<p>На Обрасцу ОЛК-5, ОЛК-6, ОЛК-7 и ОЛК-8 даје се оцена првостепене лекарске 
комисије о привременој спречености за рад осигураника.  </p>
<p>Члан 133.  </p>
<p>На Обрасцу ОЛК-9 даје се оцена првостепене лекарске комисије о праву на рад 
са скраћеним радним временом у току лечења, ради бржег успостављања пуне радне 
способности.  </p>
<p>Члан 134.  </p>
<p>На Обрасцу ОЛК-10 даје се оцена првостепене лекарске комисије којом се 
одобрава пратилац осигураном лицу за време стационарног лечења или продужене 
рехабилитације.  </p>
<p>Члан 135.  </p>
<p>На Обрасцу ОЛК-11, ОЛК-12 и ОЛК-13 даје се оцена првостепене лекарске 
комисије у вези са вантелесном оплодњом.  </p>
<p>Члан 136.  </p>
<p>На обрасцу ОЛК-14, ОЛК-14а и ОЛК-15 даје се оцена 
првостепене лекарске комисије о упућивању осигураног лица на продужену 
рехабилитацију и наставку продужене рехабилитације.  </p>
<p>*Службени гласник РС, број 1/2013</p>
<p>Члан 137.  </p>
<p>На Обрасцу ОЛК-16 даје се оцена првостепене лекарске комисије о упућивању 
осигураног лица на продужену рехабилитацију као превенцију погоршања, односно 
настанка компликација болести.  </p>
<p>Члан 138.  </p>
<p>На Обрасцу ОЛК-17 и ОЛК-18 даје се оцена првостепене лекарске комисије о 
повреди на раду, односно професионалном обољењу који су утврђени у складу са 
прописима о пензијском и инвалидском осигурању.  </p>
<p>Члан 139.  </p>
<p>На Обрасцу ОЛК-19 и ОЛК-20 даје се оцена првостепене лекарске комисије о 
способности осигураника – пољопривредника за самостални рад и остваривање 
прихода у смислу члана 20. став 1. тачка 1. Закона.  </p>
<p>*Службени гласник РС, број 18/2010</p>
<p>Члан 140.  </p>
<p>На Обрасцу ОЛК-21, ОЛК-22, ОЛК-23 и ОЛК-24 даје се оцена другостепене 
лекарске комисије у складу са чланом 157. Закона.  </p>
<p>*Службени гласник РС, број 18/2010  </p>
<p>Члан 141.  </p>
<p>На Обрасцу ОЛК-25 и ОЛК-26 даје се оцена даје се оцена првостепене лекарске 
комисије о сагласности за наставак лечења у случају када је осигурано лице 
примљено као хитан случај код здравствене установе ван подручја филијале.  </p>
<p>*Службени гласник РС, број 46/2010</p>
<p>Члан 142.</p>
<p>На Обрасцу ОЛК-27 и ОЛК-27/а, првостепена лекарска комисија даје оцену од 
које болести се лечи осигурано лице ради утврђивања основа за обавезно 
здравствено осигурање и за оверу здравствене књижице.   </p>
<p>*Службени гласник РС, број 46/2010  </p>
<p>Члан 143.  </p>
<p>На Обрасцу ОЛК-28 и ОЛК-29 првостепена лекарска комисија даје оцену да ли је 
здравствена заштита пружена у приватној пракси са којом 
Републички фонд није 
закључио уговор, била хитна.  </p>
<p>*Службени гласник РС, број 18/2010</p>
<p>**Службени гласник РС, број 1/2013</p>
<p>Члан 144.  </p>
<p>На Обрасцу ОЛК-30 и ОЛК-31 првостепена лекарска комисија даје оцену о накнади 
трошкова превоза у складу са чланом 104. став 3. и чланом 108. Закона.  </p>
<p>*Службени гласник РС, број 46/2010  </p>
<p>Члан 145.  </p>
<p>На Обрасцу ОЛК-32 и ОЛК-33 другостепена лекарска комисија даје оцену о 
продужењу права на накнаду зараде у складу са чланом 79. став 3. Закона.  </p>
<p>Члан 146.  </p>
<p>На Обрасцу ОЛК-34, ОЛК-35 и ОЛК-36 првостепена лекарска комисија даје оцену о 
коришћењу здравствене заштите осигураних лица у иностранству.  </p>
<p>*Службени гласник РС, број 46/2010  </p>
<p>Члан 146а.</p>
<p>На Обрасцу ОЛК-37 и ОЛК-38 првостепена лекарска 
комисија даје оцену о испуњености услова за накнаду трошкова лечења осигураног 
лица и за купљени лек.</p>
<p>*Службени гласник РС, број 46/2010  </p>
<p>Члан 146б.</p>
<p>На Обрасцу ОЛК-39 и ОЛК-40 првостепена лекарска комисија даје оцену о 
лечењу дијализом у кућним условима.  </p>
<p>*Службени гласник РС, број 46/2010</p>
<p>**Службени гласник РС, број 52/2010</p>
<p>Члан 147.  </p>
<p>Обрасци ОЛК-1 до ОЛК-40 из 
чл. 130 – 146б. овог правилника, попуњавају се и 
штампају се преузимањем електронским путем из Матичне евиденције о остваривању 
права осигураних лица (МЕОП-а), коју води Републички фонд.  </p>
<p>*Службени гласник РС, број 46/2010</p>
<p>**Службени гласник РС, број 1/2013</p>
<p>Члан 147а</p>
<p>На Обрасцу ТП Комисија даје стручно мишљење о испуњености критеријума и 
стандарда за промену пола из медицинских разлога које је утврдила
републичка стручна комисија за област трансродних 
стања.</p>
<p>Образац из става 1. овог члана је лист формата А4 
(димензије 210 mm Х 297 mm) боја штампе црна на хартији беле боје.</p>
<p>*Службени гласник РС, број 1/2013</p>
<p>VIII. КОРИШЋЕЊЕ ЗДРАВСТВЕНЕ ЗАШТИТЕ ИНОСТРАНИХ ОСИГУРАНИКА И ЧЛАНОВА ЊИХОВИХ 
ПОРОДИЦА  </p>
<p>Члан 148.  </p>
<p>Обрасци за коришћење здравствене заштите иностраних осигураника јесу:  </p>
<p>1. Здравствени лист – Образац ИНО-1;  </p>
<p>2. Обавештење о болничком лечењу иностраног осигураника – Образац ИНО-2;  </p>
<p>3. Изјава – Образац ИНО-3.   </p>
<p>Обрасци из става 1. овог члана употребљавају се и за коришћење здравствене 
заштите чланова породице иностраних осигураника.  </p>
<p>Члан 149.  </p>
<p>За коришћење здравствене заштите иностраних осигураника за време привременог 
боравка у Републици Србији, филијала на чијем подручју имају привремени боравак, 
издаје Здравствени лист – Образац ИНО-1 на основу потврде иностраног носиоца 
социјалног осигурања, издате на одговарајућем обрасцу.   </p>
<p>На полеђини обрасца из става 1. овог члана одштампано је објашњење о начину, 
поступку и условима за коришћење здравствене заштите.  </p>
<p>Образац из става 1. овог члана је лист формата А4 (димензије 210 mm x 297 
mm), боја штампе црна на хартији беле боје.  </p>
<p>Члан 150.  </p>
<p>Обавештење о болничком лечењу иностраног осигураника – Образац ИНО-2 попуњава 
здравствена установа која је примила на лечење иностраног осигураника, а 
оверава филијала која је издала Здравствени лист – Образац ИНО-1.  </p>
<p>Образац из става 1. овог члана је лист формата А4 (димензије 210 mm x 297 
mm), боја штампе црна на хартији беле боје.  </p>
<p>*Службени гласник РС, број 46/2010</p>
<p>Члан 151.  </p>
<p>Изјаву на Обрасцу ИНО-3, даје инострани осигураник у случају да не поседује 
доказ о праву из здравственог осигурања – потврду иностраног носиоца социјалног 
осигурања на основу закљученог међународног споразума, као и у случају да 
здравствена установа није наплатила трошкове лечења, а оверава је овлашћено 
лице здравствене установе.  </p>
<p>Образац из става 1. овог члана је лист формата А4 (димензије 210 mm x 297 
mm), боја штампе црна на хартији беле боје.  </p>
<p>*Службени гласник РС, број 46/2010</p>
<p>IX. ПРЕЛАЗНЕ И ЗАВРШНЕ ОДРЕДБЕ  </p>
<p>Члан 152.  </p>
<p>Даном почетка примене овог правилника престаје да важи Правилник о начину и 
поступку остваривања права из обавезног здравственог осигурања (пречишћен текст) 
(„Службени гласник РС”, бр. 108/08, 112/08 – исправка, 11/09, 24/09, 56/09 и 
80/09).  </p>
<p>Члан 153.  </p>
<p>Овај правилник ступа на снагу осмог дана од дана објављивања у „Службеном 
гласнику РС”, осим одредаба чл. 110–112, члана 113. тач. 2), 3) и 4) и чл. 
115–151. које ступају на снагу 1. априла 2010. године, и одредбе члана 113. 
тачка 1) и члана 114. које ступају на снагу 1. маја 2010. године.  </p>
<p>01/2 број 54-3674/09  </p>
<p>У Београду, 11. децембра 2009. године  </p>
<p>Управни одбор Републичког завода  </p>
<p>за здравствено осигурање  </p>
<p>Председник,  </p>
<p>др Рајко Косановић, с.р.  </p>
<p>ОДРЕДБЕ КОЈЕ НИСУ УНЕТЕ У „ПРЕЧИШЋЕН ТЕКСТ“ ПРАВИЛНИКА  </p>
<p>Правилник о изменама и допунама Правилника о начину и поступку остваривања 
права из обавезног здравственог осигурања: "Службени гласник РС", број 
46/2010-91   </p>
<p>Члан 43.    </p>
<p>Управни одбор Републичког завода утврдиће пречишћен текст Правилника о начину 
и поступку остваривања права из обавезног здравственог осигурања, који се 
објављује у „Службеном гласнику Републике Србије”.    </p>
<p>Члан 44.    </p>
<p>Овај правилник ступа на снагу осмог дана од дана објављивања у „Службеном 
гласнику РС”.    </p>
<p></p>
<p>Правилник о изменама и допунама Правилника о начину и 
поступку остваривања права из обавезног здравственог осигурања: "Службени 
гласник РС", број 108/2017-88</p>
<p>Члан 6.</p>
<p>Овај правилник ступа на снагу осмог дана од дана објављивања у 
„Службеном гласнику Републике Србије”, осим одредаба члана 2. које се примењују 
од 1. јануара 2018. године и одредаба члана 3. које се примењују у здравственим 
установама у којима постоје одговарајући технички услови за примену обновљивог 
прописивања лекова. </p>
<p></p>
<p>Прилози</p>
	<p></p>
<p>НАПОМЕНА ИЗДАВАЧА: Правилником о изменама и допунама Правилника о начину 
и поступку остваривања права из обавезног здравственог осигурања („Службени 
гласник РС”, број 108/2017) Образац ТП замењен је новим Обрасцем ТП (види члан 
5. Правилника - 108/2017-88).</p>
<p>  </p>
	<p>Образац ИЛ - Изјава о избору и промени изабраног лекара</p><p>
	Образац ОЗ-1 - Упут за лабораторију</p><p>
	Образац ОЗ-2 - Упут амбулантно-специјалистички преглед</p><p>
	Образац ОЗ-3 - Упут за стационарно лечење</p><p>
	Образац ОЗ-4 - Упут лекарској комисији</p><p>
	Образац ЛР-1 - Лекарски рецепт</p><p>
	Образац N-1 - Налог за прописивање и издавање лекова са Листе лекова под посебним режимом издавања</p><p>
	Образац N-2 - Налог за прописивање и издавање лекова који се не налазе на Листи лекова</p><p>
	Образац ОЗ-5 - Налог за давање ињекција</p><p>
	Образац ОЗ-6 - Извештај о привременој спречености за рад</p><p>
	Образац ОЗ-7 - Потврда о оствареној заради за утврђивање основа за обрачун накнаде зараде</p><p>
	Образац ОЗ-8 - Потврда о кретању (порасту–смањењу) зарада код послодавца за прво усклађивање снова за накнаду зараде</p><p>
	Образац ОЗ-9 - Потврда о кретању (порасту–смањењу) зарада код послодавца за наредна усклађивања основа за накнаду зараде</p><p>
	Образац ОЗ-10 - Списак обрачунатих – исплаћених накнада зарада</p><p>
	Образац ОЗ-11 - Потврда о потреби путовања у циљу остваривања здравствене заштите</p><p>
	Образац ОЗ-11-ЛК - Потврда о потреби путовања у циљу остваривања здравствене заштите</p><p>
	Образац ОЗ-12 - Потврда о коришћењу здравствене заштите у иностранству</p><p>
	Образац ОЗ-13 - Сагласност матичне филијале за наставак лечења осигураног лица</p><p>
	Образац-ПЗ - Потврда даваоца услуга о разлозима због којих осигурано лице није примљено на преглед, односно медицинску рехабилитацију</p><p>
	Образац РЕФ-1 - Захтев за рефундацију трошкова пружених здравствених услуга</p><p>
	Образац-ЦЗ - Изјава о члановима породице и приходима по члану породице</p><p>
	Образац ИД броја - Пријава/промена/одјава у евиденцији ИД бројева лекара</p><p>
	Обрасци од ОЛК-1 до ОЛК-40 - Оцене и мишљења првостепене и другостепее лекарске комисије у вези остваривања права осигураних лица из обавезног здравственог осигурања</p><p>
	Образац ТП 
		- Образац о 
	испуњености услова за промену пола</p><p>
	Образац ИНО-1 - Здравствени лист</p><p>
	Образац ИНО-2 - Обавештење о болничком лечењу иностраног осигураника</p><p>
	Образац ИНО-3 - Изјава

</p>