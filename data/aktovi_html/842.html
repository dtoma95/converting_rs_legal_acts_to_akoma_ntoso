

<link href="http://www.pravno-informacioni-sistem.rs/SlGlasnikPortal/glasnik.css" rel="stylesheet" type="text/css">
	<meta http-equiv="content-type" content="text/html;charset=utf-8">
	<title>Zakon</title>


	<div class="story">
			<p class="Basic-Paragraph">На основу члана 246. ст. 1. и 2. Закона о раду („Службени гласник РС”, бр. 24/05, 61/05, 54/09, 32/13, 75/14, 13/17 – УС, 113/17 и 95/18 – др. пропис), </p>
			<p class="Basic-Paragraph">Репрезентативни синдикати: Самостални синдикат културе Србије, Грански синдикат културе и уметности „Независност” и Конфедерација слободних синдиката и Влада (у даљем тексту: учесници), закључују </p>
			<p class="odluka-zakon">ПОСЕБАН КОЛЕКТИВНИ УГОВОР </p>
			<p class="odluka-zakon">за установе културе чији је оснивач Република Србија, аутономна покрајина и јединица локалне самоуправе</p>
			<p class="centar">"Службени гласник РС", број 106 од 31. 
			децембра 2018.</p>
			<p class="clan">I. УВОДНЕ ОДРЕДБЕ</p>
			<p class="clan">Члан 1.</p>
			<p class="Basic-Paragraph">Посебним колективним уговором за установе културе чији је оснивач Република Србија, аутономна покрајина и јединица локалне самоуправе (у даљем тексту: уговор), у складу са законом, ближе се уређују права, обавезе и одговорности из радног односа, као и међусобни односи учесника овог уговора.</p>
			<p class="Basic-Paragraph">Запослени, у смислу овог уговора, јесте лице запослено у установи културе чији је оснивач Република Србија, аутономна покрајина и јединица локалне самоуправе, под условима прописаним законом.</p>
			<p class="Basic-Paragraph">Послодавац, у смислу овог уговора, јесте установа културе чији је оснивач Република Србија, аутономна покрајина и јединица локалне самоуправе, под условима прописаним законом. </p>
			<p class="clan">Члан 2.</p>
			<p class="Basic-Paragraph">Колективним уговором код послодавца могу да се утврде већа права и повољнији услови рада од права и услова који су утврђени овим уговором, у складу са законом.</p>
			<p class="clan">Члан 3.</p>
			<p class="Basic-Paragraph">Послодавац је дужан да запосленом обезбеди опрему и потрошни материјал одговарајућег квалитета ради обављања послова утврђених уговором о раду.</p>
			<p class="clan">Члан 4.</p>
			<p class="Basic-Paragraph">Уговор се непосредно примењује.</p>
			<p class="clan">II. ЗАСНИВАЊЕ РАДНОГ ОДНОСА</p>
			<p class="clan">Члан 5.</p>
			<p class="Basic-Paragraph">Поред услова утврђених законом, лице које заснива радни однос са послодавцем мора испуњавати и посебне услове за рад на одређеним пословима утврђене правилником о организацији и систематизацији послова. </p>
			<p class="Basic-Paragraph">На основу акта из става 1. овог члана, кандидати за пријем у хор, оркестар и балетски ансамбл полажу аудицију. </p>
			<p class="Basic-Paragraph">Аудиција се полаже по поступку и на начин утврђен посебним актом послодавца.</p>
			<p class="clan">Члан 6.</p>
			<p class="Basic-Paragraph">Аудицији приступа кандидат који испуњава све опште и посебне услове. </p>
			<p class="Basic-Paragraph">Ако има више кандидата, аудициона комисија одлучује који је кандидат са успехом положио аудицију. </p>
			<p class="Basic-Paragraph">Уколико више кандидата задовољава све критеријуме, аудициона комисија предлаже за пријем у радни однос само онолико кандидата колико је тражено конкурсом. </p>
			<p class="Basic-Paragraph">На основу предлога аудиционе комисије директор закључује уговор о раду.</p>
			<p class="clan">Члан 7.</p>
			<p class="Basic-Paragraph">Радни однос у установи заснива се уговором о раду. </p>
			<p class="Basic-Paragraph">Уговор о раду у име послодавца потписује директор, или надлежни орган код послодавца, односно лице утврђено законом или општим актом послодавца.</p>
			<p class="Basic-Paragraph">Радни однос заснива се на неодређено или одређено време, у складу са законом.</p>
			<p class="clan">III. ИЗМЕНА УГОВОРЕНИХ УСЛОВА РАДА</p>
			<p class="clan">Члан 8.</p>
			<p class="Basic-Paragraph">Због потреба процеса и организације рада, послодавац може запосленом понудити анекс уговора о раду и премештај на све послове који одговарају његовој стручној спреми и радним способностима, у складу са законом.</p>
			<p class="Basic-Paragraph">Потребе процеса и организације рада у смислу уговора јесу:</p>
			<p class="Basic-Paragraph">1) успешније и ефикасније обављање послова;</p>
			<p class="Basic-Paragraph">2) потпуније коришћење радне способности запосленог;</p>
			<p class="Basic-Paragraph">3) усавршавање постојеће и увођење нове технологије организације рада;</p>
			<p class="Basic-Paragraph">4) престанак потребе за радом запосленог на одређеним пословима;</p>
			<p class="Basic-Paragraph">5) смањење обима послова;</p>
			<p class="Basic-Paragraph">6) увођење нових послова;</p>
			<p class="Basic-Paragraph">7) отклањање поремећених односа у процесу рада.</p>
			<p class="clan">Члан 9.</p>
			<p class="Basic-Paragraph">Колективним уговором код послодавца, односно правилником о раду (у даљем тексту: општи акт) утврђују се случајеви и услови под којима послодавац може запосленог да премести на рад из једног у друго место рада без његове сагласности, у складу са законом.</p>
			<p class="Basic-Paragraph">При премештају послодавац је дужан да наведе околности и чињенице које доказују да је наступила потреба да запослени буде премештен на друге послове или у друго место рада.</p>
			<p class="clan">Члан 10.</p>
			<p class="Basic-Paragraph">Запослени се не може преместити на рад из једног у друго место рада, без своје сагласности, и то: </p>
			<p class="Basic-Paragraph">1) ако на другом месту нису обезбеђени једнаки или бољи услови рада; </p>
			<p class="Basic-Paragraph">2) ако је запослени особа са инвалидитетом;</p>
			<p class="Basic-Paragraph">3) запослена жена за време трудноће; </p>
			<p class="Basic-Paragraph">4) самохрани родитељ детета са инвалидитетом; </p>
			<p class="Basic-Paragraph">5) по основу бриге о деци старости до 15 година: родитељ, усвојитељ, старатељ или хранитељ;</p>
			<p class="Basic-Paragraph">6) запослени који се стара о члану уже породице који је ометен у развоју, има тешко телесно оштећење или болест услед које је потпуно или врло слабо покретан;</p>
			<p class="Basic-Paragraph">7) запослени који има преко 25 година проведених у радном односу, укључујући стаж осигурања са увећаним трајањем.</p>
			<p class="Basic-Paragraph">Чланом уже породице у смислу става 1. тачка 6) овог члана сматрају се: брачни друг, деца, браћа, сестре, родитељи, усвојилац, усвојеник и старатељ.</p>
			<p class="clan">Члан 11.</p>
			<p class="Basic-Paragraph">Запослени може да буде привремено упућен на рад код другог послодавца, у складу са законом.</p>
			<p class="Basic-Paragraph">Послодавац код кога је запослени привремено упућен закључује уговор о раду на одређено време којим се одређује рок до кога запослени привремено заснива радни однос код тог послодавца, а најдуже годину дана.</p>
			<p class="Basic-Paragraph">Запослени може, уз своју сагласност, у случaјeвима утврђеним општим актом или уговором о раду, да буде привремено упућен на рад код другог послодавца и дуже од годину дана, док трају оправдани разлози за његово упућивање.</p>
			<p class="Basic-Paragraph">Запосленом из става 1. овог члана мирују права и обавезе које се стичу на раду и по основу рада код послодавца код кога је радио пре упућивања.</p>
			<p class="Basic-Paragraph">Запослени из става 1. овог члана има право, по истеку времена на које је упућен, да се врати на рад на исте или друге послове који одговарају степену и врсти стручне спреме који су утврђени уговором о раду. </p>
			<p class="clan">IV. РАДНО ВРЕМЕ</p>
			<p class="clan">Члан 12.</p>
			<p class="Basic-Paragraph">Пуно радно време запосленог износи 40 часова недељно.</p>
			<p class="Basic-Paragraph">Општим актом код послодавца може се утврдити пуно радно време у краћем трајању, али не краће од 36 часова недељно.</p>
			<p class="Basic-Paragraph">У радно време рачуна се и време које запослени проведе учествујући у раду стручних органа који се образују актима послодавца и органа управљања установе.</p>
			<p class="clan">Члан 13.</p>
			<p class="Basic-Paragraph">О распореду радног времена у установама културе, а нарочито на пословима на којима је потребно непрекидно обављање послова, послодавац доноси писану одлуку о распореду радног времена, у складу са потребама процеса рада.</p>
			<p class="clan">Члан 14.</p>
			<p class="Basic-Paragraph">Радно време запослених који имају статус уметника утврђен уговором о раду чини ефективно радно време и време за личну припрему.</p>
			<p class="Basic-Paragraph">Ефективно радно време чини време заједничке припреме на пробама, време представе, концерта и програма.</p>
			<p class="Basic-Paragraph">Ефективно радно време код музичко сценских уметника чине службе у току једног дана (проба, концерт, представа, снимање и сл.). </p>
			<p class="Basic-Paragraph">Трајање једне службе уређује општим актом. </p>
			<p class="Basic-Paragraph">Под једном службом се подразумева: проба, генерална проба, концерт, представа, снимање и службени пут због представа дужи од четири сата.</p>
			<p class="Basic-Paragraph">Између преподневне и поподневне службе (пробе или представе) мора постојати пауза, а време трајања паузе, уређује се општим актом код послодавца. </p>
			<p class="Basic-Paragraph">После вечерње представе музичко сценски уметници имају право на најмање 12 сати одмора. </p>
			<p class="Basic-Paragraph">Укупан број служби у току једног месеца, утврђује се општим актом код послодавца.</p>
			<p class="Basic-Paragraph">Време за личну припрему, утврђује се општим актом послодавца.</p>
			<p class="clan">Члан 15.</p>
			<p class="Basic-Paragraph">Послодавац доноси годишњи план рада, који је дужан да објави (обавести запослене) у установи најкасније седам дана после усвајања од стране управног одбора.</p>
			<p class="Basic-Paragraph">Послодавац, чија је делатност рада позоришна уметност, музика и уметничка игра доноси годишњи распоред рада за пробе, представе, концерте, снимања и гостовања, који је дужан да објави (обавести запослене) у установи, најкасније месец дана пре почетка периода за који се примењује.</p>
			<p class="Basic-Paragraph">Послодавац, из става 2. овог члана, је дужан да објави месечни распоред за пробе, представе, концерте, снимања и гостовања најкасније 10 дана пре почетка месеца на који се односи.</p>
			<p class="Basic-Paragraph">Запослени који ради дуже од пуног радног времена, али не дуже од 12 часова дневно има право на одмор у току рада од 60 минута. </p>
			<p class="Basic-Paragraph">За време коришћења одмора у току дневног рада запослени има право да напушта радно место и просторије послодавца осим ако посебним прописима није другачије одређено.</p>
			<p class="Basic-Paragraph">Одмор у току дневног рада не може се користити на почетку и на крају радног времена.</p>
			<p class="clan">V. ОДМОРИ И ОДСУСТВА</p>
			<p class="clan">Члан 16.</p>
			<p class="Basic-Paragraph">Запослени има право на одмор у току дневног рада, дневни, недељни и годишњи одмор, у складу са законом, Уговором и општим актом.</p>
			<p class="bold">1. Годишњи одмор</p>
			<p class="clan">Члан 17.</p>
			<p class="Basic-Paragraph">Дужину трајања годишњег одмора запосленог одређује послодавац – решењем, на основу критеријума утврђених законом, уговором и општим актом послодавца.</p>
			<p class="Basic-Paragraph">Дужина годишњег одмора запосленог утврђује се тако што се законом утврђени минимум од 20 радних дана увећава по основу следећих критеријума:</p>
			<p class="Basic-Paragraph">1) Радног искуства, и то најмање један радни дан за сваких навршених пет година времена проведеног у радном односу, укључујући стаж осигурања с увећаним трајањем; </p>
			<p class="Basic-Paragraph">2) Образовања, и то:</p>
			<p class="Basic-Paragraph">(1) запосленом, за високо образовање на студијама другог степена (основне академске студије, специјалистичке академске студије или специјалистичке струковне студије) и на основним студијама у трајању од најмање четири године – четири радна дана;</p>
			<p class="Basic-Paragraph">(2) запосленом, за високо образовање на студијама првог степена (основне академске, односно струковне студије), студијама у трајању од три године, образовање и специјалистичко образовање након средњег образовања – три радна дана;</p>
			<p class="Basic-Paragraph">(3) запосленом, са средњим образовањем – два радна дана;</p>
			<p class="Basic-Paragraph">(4) запосленом, који има нижи степен од средњег образовања – један радни дан;</p>
			<p class="Basic-Paragraph">3) Услова рада, и то:</p>
			<p class="Basic-Paragraph">– за рад на радним местима са повећаним ризиком три радна дана;</p>
			<p class="Basic-Paragraph">4) Доприноса на раду – до пет радних дана; </p>
			<p class="Basic-Paragraph">5) Других критеријума, и то три радна дана: запосленом с инвалидитетом, у складу са законом, самохраном родитељу са дететом старости до 15 година живота, запосленом са троје или више деце млађих од 15 година, запосленом који има дете са сметњама у психофизичком развоју.</p>
			<p class="Basic-Paragraph">Годишњи одмор по горе утврђеним критеријумима не може се утврдити у трајању дужем од 30 радних дана.</p>
			<p class="clan">Члан 18.</p>
			<p class="Basic-Paragraph">Запослени млађи од 18 година имају право на годишњи одмор у трајању од 35 радних дана.</p>
			<p class="bold">2. Плаћено одсуство</p>
			<p class="clan">Члан 19.</p>
			<p class="Basic-Paragraph">Запослени има право на одсуство са рада уз накнаду плате (плаћено одсуство), у укупном трајању до седам радних дана у току календарске године, у следећим случајевима:</p>
			<p class="Basic-Paragraph">1) склапања брака – седам радних дана;</p>
			<p class="Basic-Paragraph">2) порођаја супруге или ванбрачног партнера, који живи у заједничком домаћинству са запосленим, односно усвојења детета – пет радних дана;</p>
			<p class="Basic-Paragraph">3) поласка детета запосленог у први разред основне школе – два радна дана;</p>
			<p class="Basic-Paragraph">4) селидбе домаћинства – три радна дана;</p>
			<p class="Basic-Paragraph">5) склапања брака детета запосленог – три радна дана;</p>
			<p class="Basic-Paragraph">6) отклањања последица у домаћинству запосленог изазваних елементарним непогодама, хаваријама, или другим непредвидивим разлозима више силе – пет радних дана;</p>
			<p class="Basic-Paragraph">7) одсуствовања са посла ради присуствовање седницама, конференцијама, конгресима, семинарима, културним, радничко спортским играма и другим синдикалним активностима које се организују од стране репрезентативних синдиката на нивоу Републике Србије, аутономне покрајине и града уз достављање пратеће документације – до седам радних дана;</p>
			<p class="Basic-Paragraph">8) теже болести члана уже породице запосленог – до седам радних дана;</p>
			<p class="Basic-Paragraph">9) полагања испита у оквиру стручног усавршавања, за сваки испит – два радна дана;</p>
			<p class="Basic-Paragraph">10) коришћења организованог рекреативног одмора у циљу превенције радног инвалидитета – седам радних дана; </p>
			<p class="Basic-Paragraph">11) полагања испита којим се стиче непосредно виши степен образовања у области у коју спадају послови које запослени обавља, израда докторске дисертације, докторске тезе, учешћа у студијским или експертским групама и другим облицима стручног усавршавања, а на основу акта послодавца који се односи на стручно усавршавање запослених – до седам радних дана;</p>
			<p class="Basic-Paragraph">12) смрти сродника (рођака) – до два радна дана, у складу с актом послодавца.</p>
			<p class="Basic-Paragraph">Плаћено одсуство одобрава се, на писани захтев запосленог, под условом да је запослени приложио одговарајућу документацију (доказ о разлозима за коришћење плаћеног одсуства).</p>
			<p class="Basic-Paragraph">Поред права на одсуство из става 1. овог члана запослени има право на плаћено одсуство и у следећим случајевима:</p>
			<p class="Basic-Paragraph">1) смрти члана уже породице – пет радних дана;</p>
			<p class="Basic-Paragraph">2) за сваки случај добровољног давања крви – три узастопна дана, рачунајући и дан давања крви.</p>
			<p class="Basic-Paragraph">Чланом уже породице запосленог из става 1. тачка 8) и 3. тачка 1) овог члана, сматрају се: брачни друг, деца, браћа, сестре, родитељи, усвојилац, усвојеник и старатељ. </p>
			<p class="Basic-Paragraph">Плаћено одсуство из става 1. овог члана може се користити, у току календарске године, највише до седам радних дана, осим у случајевима из става 1. тач. 1) до 3) и 8) до 12) овог члана, који се не урачунавају у укупан број радних дана плаћеног одсуства у току календарске године.</p>
			<p class="bold">3. Неплаћено одсуство</p>
			<p class="clan">Члан 20.</p>
			<p class="Basic-Paragraph">Запосленом се може одобрити неплаћено одсуство до 30 дана у једној календарској години, под условом да одсуство не омета процес и организацију рада, у случају:</p>
			<p class="Basic-Paragraph">1) полагања испита којим се стиче непосредно виши степен образовања у области у које спадају послови које запослени обавља, учешће у студијским или експертским групама и другим облицима стручног усавршавања, када је запослени по истом основу искористио своје право на плаћено одсуство;</p>
			<p class="Basic-Paragraph">2) стручног усавршавања за које запослени нема право на плаћено одсуство;</p>
			<p class="Basic-Paragraph">3) лечења или неговања члана уже породице;</p>
			<p class="Basic-Paragraph">4) учешћа у културним и спортским активностима у својству извођача, уз приложен позив;</p>
			<p class="Basic-Paragraph">5) обављања приватних послова – до три радна дана;</p>
			<p class="Basic-Paragraph">6) за случај смрти блиског сродника по крвном или тазбинском сродству – до пет радних дана;</p>
			<p class="Basic-Paragraph">7) за случај одласка на школовање у иностранство – до годину дана. </p>
			<p class="Basic-Paragraph">У случају неплаћеног одсуства запосленог права и обавезе запосленог из радног односа мирују. </p>
			<p class="Basic-Paragraph">Запосленом се може одобрити неплаћено одсуство и дуже од 30 дана у једној календарској години, ако то допушта процес рада.</p>
			<p class="Basic-Paragraph">Послодавац може да одобри запосленом неплаћено одсуство у дужем трајању и у другим случајевима, ако одсуство са рада запосленог не утиче битно на организацију рада код послодавца.</p>
			<p class="Basic-Paragraph">Одсуство са рада, у договору са руководиоцем, одобрава директор на основу захтева запосленог и одговарајуће документације.</p>
			<p class="bold">4. Стручно оспособљавање и усавршавање запослених</p>
			<p class="clan">Члан 21.</p>
			<p class="Basic-Paragraph">Послодавац је дужан да сачини програм стручног оспособљавања и усавршавања запослених.</p>
			<p class="Basic-Paragraph">Програм из става 1. овог члана реализује се у складу са финансијским планом, у оквиру средстава обезбеђених из буџета или из сопствених прихода.</p>
			<p class="Basic-Paragraph">Уговором о стручном оспособљавању, односно усавршавању запослених се уређују права на накнаде (школарину, стипендију и плате).</p>
			<p class="Basic-Paragraph">Запослени не може да трпи штетне последице ако послодавац не организује стручно оспособљавање и усавршавање.</p>
			<p class="clan">Члан 22.</p>
			<p class="Basic-Paragraph">Запослени, кога на стручно оспособљавање и усавршавање упућује послодавац, има право на накнаду плате, накнаду трошкова стручног оспособљавања и усавршавања, котизације и набавке уџбеника.</p>
			<p class="Basic-Paragraph">Накнада плате из става 1. овог члана се исплаћује у висини од 100% просечне плате у претходних 12 месеци, у складу с општим актом и уговором о раду.</p>
			<p class="Basic-Paragraph">Послодавац може лицу на стручном оспособљавању или усавршавању из става 1. овог члана да обезбеди поред новчане накнаде из става 2. овог члана и друга права, у складу са законом, општим актом или уговором о стручном оспособљавању или усавршавању. </p>
			<p class="Basic-Paragraph">Уговор из става 1. овог члана закључује се у писменом облику.</p>
			<p class="clan">VI. ПЛАТЕ, НАКНАДЕ ПЛАТА И ОСТАЛА ПРИМАЊА</p>
			<p class="bold">1. Елементи за утврђивање плате</p>
			<p class="clan">Члан 23.</p>
			<p class="Basic-Paragraph">Запослени има право на одговарајућу плату, која се утврђује у складу са законом, овим уговором и уговором о раду. </p>
			<p class="Basic-Paragraph">Плата се исплаћује за обављени рад и време проведено на раду. </p>
			<p class="clan">Члан 24.</p>
			<p class="Basic-Paragraph">Плата се утврђује на основу основице за обрачун плата, коефицијента који се множи основицом, додатка на плату и обавеза које запослени плаћа по основу пореза и доприноса за обавезно социјално осигурање из плате, у складу са законом.&nbsp;</p>
			<p class="bold">2. Додатак на плату</p>
			<p class="clan">Члан 25.</p>
			<p class="Basic-Paragraph">Запослени има право на додатак на плату по основу:</p>
			<p class="Basic-Paragraph">1) прековременог рада – 26% од основице;</p>
			<p class="Basic-Paragraph">2) рада на дан празника који је нерадни дан – 110% од основице;</p>
			<p class="Basic-Paragraph">3)  рада ноћу – 26% од основице, у складу са законом;</p>
			<p class="Basic-Paragraph">4)  времена проведеног на раду за сваку пуну годину рада, оствареног у радном односу код послодавца – 0,4% од основице.</p>
			<p class="Basic-Paragraph">Послодавац у смислу става 1. тачка 4) овог члана је установа културе чији је оснивач Република Србија, аутономна покрајина и јединица локалне самоуправе, под условима прописаним законом.</p>
			<p class="Basic-Paragraph">Ако се истовремено стекну услови за додатак на плату по више основа, плата се увећава процентом добијеним сабирањем процената увећања по свим основама.</p>
			<p class="bold">3. Накнада плате</p>
			<p class="clan">Члан 26.</p>
			<p class="Basic-Paragraph">Запослени има право на накнаду плате за време одсуствовања са рада у висини 100% просечне плате у претходних дванаест месеци, у складу са општим актом и уговором о раду, и то:</p>
			<p class="Basic-Paragraph">1) за време коришћења годишњег одмора;</p>
			<p class="Basic-Paragraph">2) за време одсуствовања са рада на дан празника који је нерадни дан;</p>
			<p class="Basic-Paragraph">3) за време одсуства са рада на позив државних органа;</p>
			<p class="Basic-Paragraph">4) за време коришћења плаћеног одсуства у случајевима који су утврђени законом и уговором;</p>
			<p class="Basic-Paragraph">5) за време прекида рада до којег је дошло наредбом надлежног државног органа, или надлежног органа послодавца због необезбеђивања безбедности и здравља на раду. </p>
			<p class="clan">Члан 27.</p>
			<p class="Basic-Paragraph">Запослени има право на накнаду плате за време одсуствовања са рада због привремене спречености за рад до 30 дана, и то:</p>
			<p class="Basic-Paragraph">1) најмање у висини 65% просечне плате у&nbsp;претходних 12 месеци&nbsp;пре месеца у којем је наступила привремена спреченост за рад, с тим да не може бити нижа од минималне зараде утврђене у складу с општим прописима о раду, ако је спреченост за рад проузрокована болешћу или повредом ван рада, ако законом није друкчије одређено;</p>
			<p class="Basic-Paragraph">2) у висини 100% просечне плате у&nbsp;претходних 12 месеци&nbsp;пре месеца у којем је наступила привремена спреченост за рад, с тим да не може бити нижа од минималне зараде утврђене у складу с општим прописима о раду, ако је спреченост за рад проузрокована повредом на раду, професионалном болешћу или малигним обољењем, ако законом није друкчије одређено.&nbsp;</p>
			<p class="bold">4. Накнада трошкова</p>
			<p class="clan">Члан 28.</p>
			<p class="Basic-Paragraph">Запослени има право на накнаду следећих трошкова:</p>
			<p class="Basic-Paragraph">1) за долазак и одлазак са рада, у висини цене месечне превозне карте у јавном саобраћају, ако послодавац није обезбедио сопствени превоз;</p>
			<p class="Basic-Paragraph">2) за службено путовање у земљи, на основу налога за службено путовање;</p>
			<p class="Basic-Paragraph">3) за службено путовање у иностранству у висини утврђеној посебним прописима о издацима за службено путовање у иностранство;</p>
			<p class="Basic-Paragraph">4) смештаја и исхране за рад и боравак на терену, ако послодавац није запосленом обезбедио смештај и исхрану без накнаде.</p>
			<p class="Basic-Paragraph">Запослени има право на пуну накнаду трошкова за службено путовање у земљи, ако службено путовање траје дуже од 12 часова, а на пола накнаде, ако службено путовање траје дуже од осам, а краће од 12 часова. </p>
			<p class="Basic-Paragraph">Дневне накнаде за повећане трошкове рада и боравка на терену (теренски додатак) у висини 3% просечне месечне зараде по запосленом у Републици Србији, према последњем објављеном податку републичког органа надлежног за статистику, а у складу с актом послодавца.</p>
			<p class="Basic-Paragraph">Накнада трошкова за службено путовање у земљи износи 5% просечне месечне зараде по запосленом у Републици Србији, према последњем објављеном податку републичког органа надлежног за послове статистике.</p>
			<p class="bold">5. Друга примања</p>
			<p class="clan">Члан 29.</p>
			<p class="Basic-Paragraph">Запосленима припада право на исплату:</p>
			<p class="Basic-Paragraph">1) отпремнине при одласку у пензију, у висини три плате коју би запослени остварио за месец који претходи месецу у коме се исплаћује отпремнина, с тим што не може бити нижа од три просечне зараде у Републици Србији, према последњем објављеном податку републичког органа надлежног за статистику, уколико је то повољније за запосленог;</p>
			<p class="Basic-Paragraph">2) накнаде трошкова у случају смрти запосленог или члана уже породице (брачни друг, деца и родитељи) у висини трошкова погребних услуга према приложеним рачунима, а највише до неопорезивог износа, у складу са прописом којим се уређује порез на доходак грађана.</p>
			<p class="clan">Члан 30.</p>
			<p class="Basic-Paragraph">Запослени има право на исплату:</p>
			<p class="Basic-Paragraph">1) Солидарне помоћи у случају:</p>
			<p class="Basic-Paragraph">(1) дуже или теже болести запосленог или члана његове уже породице;</p>
			<p class="Basic-Paragraph">(2) набавке ортопедских помагала и апарата за рехабилитацију запосленог или члана његове уже породице, уколико иста нису обезбеђена у складу са посебним законом;</p>
			<p class="Basic-Paragraph">(3) здравствене рехабилитације запосленог, уколико иста није остварена у истој календарској години, у складу с посебним прописима;</p>
			<p class="Basic-Paragraph">(4) настанка теже инвалидности запосленог;</p>
			<p class="Basic-Paragraph">(5) набавке лекова за запосленог или члана његове уже породице;</p>
			<p class="Basic-Paragraph">(6) помоћи малолетној деци запосленог за случај смрти запосленог родитеља;</p>
			<p class="Basic-Paragraph">(7) месечне стипендије током редовног школовања за децу запосленог који је преминуо у току обављања послова радног места на које је распоређен – до висине просечне зараде по запосленом у Републици Србији, без припадајућих пореза и доприноса;</p>
			<p class="Basic-Paragraph">(8) помоћ за рођење детета запосленог, односно усвојења, у висини једне плате из става 1. тачке 1) подтачка (7) овог члана.</p>
			<p class="Basic-Paragraph">2) Јубиларне награде, и то:</p>
			<p class="Basic-Paragraph">(1) за 10 година рада проведеног у радном односу, једна плата;</p>
			<p class="Basic-Paragraph">(2) за 20 година рада проведеног у радном односу, две плате;</p>
			<p class="Basic-Paragraph">(3) за 30 година рада проведеног у радном односу, три плате;</p>
			<p class="Basic-Paragraph">(4) за 35 година рада проведеног у радном односу, три и по плате.</p>
			<p class="Basic-Paragraph">Платом у смислу става 1. тачка 2) овог члана сматра се просечна месечна плата запосленог, односно запослених у установи, односно просечна зарада у Републици Србији према последњем објављеном податку републичког органа надлежног за статистику, у претходних 12 месеци који претходе месецу у којем се исплаћује јубиларна награда, у зависности шта је за запосленог повољније.</p>
			<p class="Basic-Paragraph">Висина помоћи у току године, у случајевима утврђеним у ставу 1. тачки 1) подтач. 1–6. овог члана, признаје се на основу уредне документације, а највише до висине два неопорезована износа предвиђена Законом о порезу на доходак грађана.</p>
			<p class="clan">Члан 31.</p>
			<p class="Basic-Paragraph">Свим запосленима у установама културе на које се односи закон о ауторским и сродним правима припада накнада, у складу са законом.</p>
			<p class="clan">Члан 32.</p>
			<p class="Basic-Paragraph">Запосленима припада право на исплату годишње награде за Божићне празнике у једнаком износу.</p>
			<p class="Basic-Paragraph">О висини Божићне награде Влада и репрезентативни синдикати преговараће сваке године у поступку доношења предлога буџета Републике Србије, с тим да је износ најмање 10% просечне месечне зараде по запосленом у Републици Србији, према последњем објављеном податку републичког органа надлежног за статистику, која претходи исплати. </p>
			<p class="Basic-Paragraph">Деци запослених до 15 година старости припада право на пригодан поклон за Нову годину у складу с одлуком послодавца, до износа неопорезованог дела, најкасније до 31. децембра текуће године, уз претходно прибављено мишљење синдиката.</p>
			<p class="clan">Члан 33.</p>
			<p class="Basic-Paragraph">Уговорне стране приступају преговарању о висини основице и у том поступку договарају висину основице за обрачун и исплату плата која се договара на одређено време, с тим што договорени период не може бити дужи од дванаест месеци.</p>
			<p class="Basic-Paragraph">Уговорне стране у поступку преговарања из става 1. овог члана разматрају могућност и потребу корекције коефицијента.</p>
			<p class="Basic-Paragraph">Основица за обрачун плата из става 1. овог члана договара се у току месеца новембра текуће године за наредну годину и то пре усвајања буџета Републике Србије. </p>
			<p class="clan">Члан 34.</p>
			<p class="Basic-Paragraph">Уколико се у току календарске године битно промене околности и претпоставке на основу којих је утврђена основица за обрачун плата, уговорне стране се могу споразумети о промени основице.</p>
			<p class="Basic-Paragraph">Иницијативу за преговоре покреће синдикат.</p>
			<p class="Basic-Paragraph">Учесници овог уговора се обавезују да преговоре започну у року од десет дана од дана покретања иницијативе, те да преговори буду завршени у року од 30 дана од дана покретања иницијативе. </p>
			<p class="clan">Члан 35.</p>
			<p class="Basic-Paragraph">Плата се исплаћује у два дела, и то: први део до петог у месецу за претходни месец; други део до двадесетог у месецу за претходни месец.</p>
			<p class="Basic-Paragraph">Послодавац је дужан да запосленом, приликом сваке исплате плате, и накнаде плате, достави обрачун.</p>
			<p class="clan">Члан 36.</p>
			<p class="Basic-Paragraph">Установе културе које остваре приходе који нису јавни приходи, у смислу закона којим се уређују јавни приходи и расходи, могу увећати плате до висине оствареног прихода, а највише до 30% по запосленом, у складу са законом. </p>
			<p class="clan">Члан 37.</p>
			<p class="Basic-Paragraph">Општим актом код послодавца може се уговорити, односно прописати могућност увећања плате из остварених прихода који нису јавни приходи у смислу закона којим се уређују јавни приходи и расходи (сопствених прихода установе) до 30%, у складу са законом.</p>
			<p class="Basic-Paragraph">Критеријуми за увећање плате из става 1. овог члана јесу:</p>
			<p class="Basic-Paragraph">1) квалитет обављеног посла;</p>
			<p class="Basic-Paragraph">2) благовременост обављеног посла;</p>
			<p class="Basic-Paragraph">3) обим извршеног посла;</p>
			<p class="Basic-Paragraph">4) други критеријуми утврђени општим актом код послодавца.</p>
			<p class="Basic-Paragraph">Саставни део одлуке о увећању плате из сопствених прихода је и образложење испуњености критеријума предвиђених овим чланом. </p>
			<p class="clan">VII. ПРЕСТАНАК РАДНОГ ОДНОСА</p>
			<p class="clan">Члан 38.</p>
			<p class="Basic-Paragraph">Запосленом може престати радни однос код послодавца у складу са законом.</p>
			<p class="Basic-Paragraph">У случајевима престанка радног односа отказом уговора о раду од стране послодавца, послодавац је дужан да запосленог писаним путем упозори на постојање разлога за отказ, у случајевима утврђеним законом. </p>
			<p class="clan">Члан 39.</p>
			<p class="Basic-Paragraph">Послодавац не може да откаже уговор о раду запосленом за чијим радом је престала потреба, без његове сагласности, и то:</p>
			<p class="Basic-Paragraph">1) запосленој жени за време трудноће, породиљског одсуства и одсуства са рада ради неге детета, као ни жени са дететом до две године старости;</p>
			<p class="Basic-Paragraph">2) запосленом самохраном родитељу, осим ако остварује редовне месечне приходе (издавање непокретности у закуп и сл.);</p>
			<p class="Basic-Paragraph">3) запосленом чије дете има тешки степен психофизичке ометености;</p>
			<p class="Basic-Paragraph">4) запослени који се стара о члану уже породице који је ометен у развоју, има тешко телесно оштећење или болест услед које је потпуно или врло слабо покретан;</p>
			<p class="Basic-Paragraph">5) ако оба брачна друга раде у истој установи, једном од брачних другова не може престати радни однос;</p>
			<p class="Basic-Paragraph">6) запосленом мушкарцу који има најмање 30 година стажа осигурања и запосленој жени која има најмање 25 година стажа осигурања, осим ако испуњава један од услова за пензију, у складу са законом. </p>
			<p class="Basic-Paragraph">Чланом уже породице у смислу става 1. тачка 4) овог члана сматрају се: брачни друг, деца, браћа, сестре, родитељи, усвојилац, усвојеник и старатељ.</p>
			<p class="clan">Члан 40.</p>
			<p class="Basic-Paragraph">Приликом утврђивања програма решавања вишка запослених послодавац примењује следеће критеријуме, по редоследу:</p>
			<table class="tabela-sa-borderom" align="center">
				<colgroup>
					<col>
					<col>
				</colgroup>
				<tbody>
					<tr class="Basic-Table">
						<td class="Basic-Table">
							<p class="Basic-Paragraph">1. Рад остварен у радном односу</p>
						</td>
						<td class="Basic-Table">
					</td></tr>
					<tr class="Basic-Table">
						<td class="Basic-Table">
							<p class="Basic-Paragraph">(1) за сваку годину времена проведеног у радном односу, укључујући стаж осигурања с увећаним трајањем </p>
						</td>
						<td class="Basic-Table">
							<p class="Basic-Paragraph">1 бод</p>
						</td>
					</tr>
					<tr class="Basic-Table">
						<td class="Basic-Table">
							<p class="Basic-Paragraph">(2) за сваку годину времена проведеног у радном односу, укључујући стаж осигурања с увећаним трајањем остварену у установи културе </p>
						</td>
						<td class="Basic-Table">
							<p class="Basic-Paragraph">0,35 бода</p>
						</td>
					</tr>
					<tr class="Basic-Table">
						<td class="Basic-Table">
							<p class="Basic-Paragraph">2. Стручна спрема</p>
						</td>
						<td class="Basic-Table">
					</td></tr>
					<tr class="Basic-Table">
						<td class="Basic-Table">
							<p class="Basic-Paragraph">(1) за високо образовање на студијама другог степена (основне академске студије, специјалистичке академске студије или специјалистичке струковне студије) и на основним студијама у трајању од најмање четири године</p>
						</td>
						<td class="Basic-Table">
							<p class="Basic-Paragraph">30 бодова</p>
						</td>
					</tr>
					<tr class="Basic-Table">
						<td class="Basic-Table">
							<p class="Basic-Paragraph">(2) за високо образовање на студијама првог степена (основне академске, односно струковне студије), студијама у трајању од три године, образовање и специјалистичко образовање након средњег образовања</p>
						</td>
						<td class="Basic-Table">
							<p class="Basic-Paragraph">20 бодова</p>
						</td>
					</tr>
					<tr class="Basic-Table">
						<td class="Basic-Table">
							<p class="Basic-Paragraph">(3) са средњим образовањем у трајању од четири године </p>
						</td>
						<td class="Basic-Table">
							<p class="Basic-Paragraph">15 бодова</p>
						</td>
					</tr>
					<tr class="Basic-Table">
						<td class="Basic-Table">
							<p class="Basic-Paragraph">(4) за основно образовање, оспособљеност за рад у трајању од једне године, образовање за рад у трајању од две године или средње образовање у трајању од три године</p>
						</td>
						<td class="Basic-Table">
							<p class="Basic-Paragraph">10 бодова</p>
						</td>
					</tr>
					<tr class="Basic-Table">
						<td class="Basic-Table">
							<p class="Basic-Paragraph">3. Резултати рада</p>
						</td>
						<td class="Basic-Table">
					</td></tr>
					<tr class="Basic-Table">
						<td class="Basic-Table">
							<p class="Basic-Paragraph">(1) однос према радним обавезама и пословима (реализација програма и задатака, долазак на посао, однос према другим запосленима) </p>
						</td>
						<td class="Basic-Table">
							<p class="Basic-Paragraph">до 3 бода</p>
						</td>
					</tr>
					<tr class="Basic-Table">
						<td class="Basic-Table">
							<p class="Basic-Paragraph">(2) учествовање на такмичењима и остварени резултати </p>
						</td>
						<td class="Basic-Table">
							<p class="Basic-Paragraph">до 3 бода</p>
						</td>
					</tr>
					<tr class="Basic-Table">
						<td class="Basic-Table">
							<p class="Basic-Paragraph"> 4. Имовно стање</p>
						</td>
						<td class="Basic-Table">
					</td></tr>
					<tr class="Basic-Table">
						<td class="Basic-Table">
							<p class="Basic-Paragraph">(1) ако су укупна примања домаћинства по члану од 71–100% просечне плате у Републици Србији, према последњем објављеном податку органа надлежног за статистику </p>
						</td>
						<td class="Basic-Table">
							<p class="Basic-Paragraph">2 бода</p>
						</td>
					</tr>
					<tr class="Basic-Table">
						<td class="Basic-Table">
							<p class="Basic-Paragraph">(2) ако су укупна примања домаћинства по члану од 51–70% просечне плате у Републици Србији, према последњем објављеном податку органа надлежног за статистику </p>
						</td>
						<td class="Basic-Table">
							<p class="Basic-Paragraph">3 бода</p>
						</td>
					</tr>
					<tr class="Basic-Table">
						<td class="Basic-Table">
							<p class="Basic-Paragraph">(3) ако су укупна примања домаћинства по члану испод 50% просечне плате у Републици Србији, према последњем објављеном податку органа надлежног за статистику </p>
						</td>
						<td class="Basic-Table">
							<p class="Basic-Paragraph">5 бодова</p>
						</td>
					</tr>
					<tr class="Basic-Table">
						<td class="Basic-Table">
							<p class="Basic-Paragraph">5. Здравствено стање</p>
						</td>
						<td class="Basic-Table">
					</td></tr>
					<tr class="Basic-Table">
						<td class="Basic-Table">
							<p class="Basic-Paragraph">(1) особа с инвалидитетом друге категорије</p>
						</td>
						<td class="Basic-Table">
							<p class="Basic-Paragraph">5 бодова</p>
						</td>
					</tr>
					<tr class="Basic-Table">
						<td class="Basic-Table">
							<p class="Basic-Paragraph">(2) хронични и тешки болесници</p>
						</td>
						<td class="Basic-Table">
							<p class="Basic-Paragraph">3 бода</p>
						</td>
					</tr>
					<tr class="Basic-Table">
						<td class="Basic-Table">
							<p class="Basic-Paragraph">(3) запослени који болује од професионалне болести</p>
						</td>
						<td class="Basic-Table">
							<p class="Basic-Paragraph"> 3 бода</p>
						</td>
					</tr>
					<tr class="Basic-Table">
						<td class="Basic-Table">
							<p class="Basic-Paragraph">6. Број деце на редовном школовању</p>
						</td>
						<td class="Basic-Table">
					</td></tr>
					<tr class="Basic-Table">
						<td class="Basic-Table">
							<p class="Basic-Paragraph">(1) ако запослени има једно дете на школовању</p>
						</td>
						<td class="Basic-Table">
							<p class="Basic-Paragraph"> 1 бод</p>
						</td>
					</tr>
					<tr class="Basic-Table">
						<td class="Basic-Table">
							<p class="Basic-Paragraph">(2) ако запослени има два детета на школовању </p>
						</td>
						<td class="Basic-Table">
							<p class="Basic-Paragraph"> 3 бода</p>
						</td>
					</tr>
					<tr class="Basic-Table">
						<td class="Basic-Table">
							<p class="Basic-Paragraph">(3) ако запослени има троје и више деце на школовању </p>
						</td>
						<td class="Basic-Table">
							<p class="Basic-Paragraph"> 5 бодова</p>
						</td>
					</tr>
				</tbody>
			</table>
			<p class="Basic-Paragraph">Резултати рада утврђују се на основу остварених учинака према утврђеним нормативима и стандардима рада.</p>
			<p class="Basic-Paragraph">Ако код послодавца нису утврђени нормативи и стандарди, резултати рада се утврђују на основу образложене оцене непосредног руководиоца засноване на елементима: квалитета обављеног посла; самосталности у раду и иновација; ефикасности рада; односа према раду, радним задацима и средствима рада, као и дужини неплаћених одсустава, а везано за извршавање послова радног места, плана рада и других показатеља.</p>
			<p class="Basic-Paragraph">Резултати рада из ст. 3. и 4. овог члана утврђују се за период од годину дана.</p>
			<p class="Basic-Paragraph">Ако запослени остварују једнаке резултате рада, примењује се допунски критеријум – имовно стање запосленог.</p>
			<p class="Basic-Paragraph">Имовно стање запосленог се утврђује на основу:</p>
			<p class="Basic-Paragraph">1) оствареног прихода по члану заједничког породичног домаћинства по основу плате, других примања и прихода од имовине у последњој календарској години;</p>
			<p class="Basic-Paragraph">2) тржишне вредности непокретности коју у својини има запослени или члан његовог заједничког породичног домаћинства.</p>
			<p class="Basic-Paragraph">Приход и тржишна вредност непокретности, у смислу става 7. тачка 2) овог члана, утврђује се на основу документације, односно исправа надлежног органа.</p>
			<p class="Basic-Paragraph">Имовно стање запосленог утврђује комисија коју образује послодавац, уз учешће репрезентативних синдиката.</p>
			<p class="Basic-Paragraph">Предност има запослени са слабијим имовним стањем. </p>
			<p class="Basic-Paragraph">Ако запослени остварују једнаке резултате рада и имају једнако имовно стање, примењују се следећи критеријуми, и то:</p>
			<p class="Basic-Paragraph">1) дужина радног односа, при чему предност има запослени са дужим радним односом;</p>
			<p class="Basic-Paragraph">2) здравствено стање запосленог и чланова његове уже породице, при чему предност има запослени, ако он или члан његове уже породице болује од тежег обољења, према налазу надлежног здравственог органа;</p>
			<p class="Basic-Paragraph">3) број деце на редовном школовању, при чему предност има запослени који има више деце на школовању.</p>
			<p class="clan">Члан 41.</p>
			<p class="Basic-Paragraph">Запосленом за чијим је радом престала потреба, а коме није могло да се обезбеди друго право у складу са законом, може да престане радни однос под условом да му се претходно исплати отпремнина у висини која не може бити нижа од 1/3 плате запосленог, односно 1/3 просечне плате по запосленом у Републици Србији, по последњем објављеном податку надлежног органа за статистику, за сваку навршену годину рада у радном односу код послодавца у складу са Законом о раду и програмом оснивача, или другим актом који се доноси у поступку решавања вишка запослених. </p>
			<p class="Basic-Paragraph">Исплата отпремнине и других евентуалних заосталих примања врши се најкасније до дана престанка радног односа.</p>
			<p class="clan">VIII. БЕЗБЕДНОСТ И ЗДРАВЉЕ ЗАПОСЛЕНИХ&nbsp;</p>
			<p class="clan">Члан 42.</p>
			<p class="Basic-Paragraph">Послодавац је дужан да запосленом обезбеди неопходне услове за безбедност и здравље на раду, у складу са законом, другим прописима којима се уређује безбедност и здравље на раду и колективним уговором код послодавца.</p>
			<p class="Basic-Paragraph">Радна места са повећаним ризиком утврђују се актом о процени ризика, у складу са законом. </p>
			<p class="clan">Члан 43.</p>
			<p class="Basic-Paragraph">Директор, односно надлежни орган код послодавца установе одговоран је за спровођење безбедности и здравља на раду.</p>
			<p class="Basic-Paragraph">Послодавац је дужан да организује систематски здравствени преглед за запослене најмање једном годишње, на иницијативу синдиката.</p>
			<p class="Basic-Paragraph">Директор је дужан да предузима и друге прописане мере о безбедности и здрављу на раду, у складу са законом и колективним уговором. </p>
			<p class="clan">Члан 44.</p>
			<p class="Basic-Paragraph">Запослени има право да одбије да ради, под условима утврђеним Законом о безбедности и здрављу на раду. </p>
			<p class="clan">Члан 45.</p>
			<p class="Basic-Paragraph">Запослени који ради на радном месту са повећаним ризиком има право на посебне мере безбедности и здравља на раду, сразмерно степену опасности и штетности, у складу са законом. </p>
			<p class="clan">Члан 46.</p>
			<p class="Basic-Paragraph">Послодавац је дужан да запосленом, у складу са законом, Уговором, колективним уговором код послодавца и општим актима о безбедности и здрављу на раду, обезбеди коришћење средстава и опреме личне заштите на раду.</p>
			<p class="Basic-Paragraph">Средства за спровођење програма мера о безбедности и здрављу на раду утврђују се буџетом и годишњим програмом пословања. </p>
			<p class="clan">Члан 47.</p>
			<p class="Basic-Paragraph">Запослени мора бити упознат са мерама безбедности и здравља на раду и својим правима и обавезама у погледу безбедности и здравља, односно мора бити упознат са употребом средстава и опреме за личну заштиту на пословима које ће обављати. </p>
			<p class="clan">Члан 48.</p>
			<p class="Basic-Paragraph">Запослени код послодавца имају право да изаберу једног или више представника за безбедност и здравље на раду.</p>
			<p class="Basic-Paragraph">Најмање три представника запослених, које именује одбор репрезентативног синдиката, образују Одбор за безбедност и здравље на раду (у даљем тексту: Одбор).</p>
			<p class="Basic-Paragraph">Послодавац који има 50 и више запослених дужан је да у Одбор именује најмање једног свог представника, тако да број представника запослених буде већи за најмање један од броја представника послодавца.</p>
			<p class="Basic-Paragraph">Поступак избора и начин рада представника запослених и Одбора, број представника запослених код послодавца, као и њихов однос са репрезентативним синдикатом уређује се колективним уговором код послодавца. </p>
			<p class="clan">Члан 49.</p>
			<p class="Basic-Paragraph">Послодавац је дужан да представнику запослених, односно Одбору омогући:</p>
			<p class="Basic-Paragraph">1) увид у све акте који се односе на безбедност и здравље на раду;</p>
			<p class="Basic-Paragraph">2) да учествује у разматрању свих питања која се односе на спровођење безбедности и здравља на раду.</p>
			<p class="Basic-Paragraph">Послодавац је дужан да представника запослених, односно Одбор информише о свим подацима који се односе на безбедност и здравље на раду. </p>
			<p class="clan">Члан 50.</p>
			<p class="Basic-Paragraph">Представник запослених, односно Одбор имају право:</p>
			<p class="Basic-Paragraph">1) да послодавцу дају предлоге о свим питањима која се односе на безбедност и здравље на раду;</p>
			<p class="Basic-Paragraph">2) да захтевају од послодавца да предузме одговарајуће мере за отклањање или смањење ризика који угрожава безбедност и здравље запослених;</p>
			<p class="Basic-Paragraph">3) да захтевају вршење надзора од стране инспекције рада, ако сматрају да послодавац није спровео одговарајуће мере за безбедност и здравље на раду.</p>
			<p class="Basic-Paragraph">Представник запослених, односно члан Одбора, има право да присуствује инспекцијском надзору. </p>
			<p class="clan">Члан 51.</p>
			<p class="Basic-Paragraph">Послодавац је дужан да представника запослених, односно Одбор упозна:</p>
			<p class="Basic-Paragraph">1) са налазима и предлозима или предузетим мерама инспекције рада;</p>
			<p class="Basic-Paragraph">2) са извештајима о повредама на раду, професионалним обољењима и обољењима у вези са радом и о предузетим мерама за безбедност и здравље на раду;</p>
			<p class="Basic-Paragraph">3) о предузетим мерама за спречавање непосредне опасности по живот и здравље. </p>
			<p class="clan">Члан 52.</p>
			<p class="Basic-Paragraph">Послодавац и представник запослених, односно Одбор и синдикат, дужни су да међусобно сарађују о питањима безбедности и здравља на раду, у складу са законом, Уговором и другим прописима. </p>
			<p class="clan">Члан 53.</p>
			<p class="Basic-Paragraph">Послодавац је дужан да под једнаким условима колективно осигура запослене за случај смрти, последица незгоде, професионалног обољења, повреде на раду и губитка радне способности.</p>
			<p class="Basic-Paragraph">Послодавац је у обавези да пре склапања уговора о осигурању прибави сагласност репрезентативних синдиката код послодавца.</p>
			<p class="Basic-Paragraph">Послодавац може ако му билансне могућности то дозвољавају да обезбеди систематски преглед свих запослених најмање једном годишње.</p>
			<p class="Basic-Paragraph">Послодавац је дужан да обезбеди систематски преглед за запослене на радном месту са повећаним ризиком најмање једном годишње. </p>
			<p class="clan">Члан 54.</p>
			<p class="Basic-Paragraph">Запослени има право на накнаду штете због повреде на раду или професионалног обољења насталог на раду код послодавца и у случају да уговор о осигурању, по истеку, није продужен из објективних или субјективних разлога.</p>
			<p class="Basic-Paragraph">Постојање и висина штете и како се надокнађује утврђује се, у складу са законом. </p>
			<p class="clan">IX. МИРНО РЕШАВАЊЕ СПОРОВА</p>
			<p class="clan">Члан 55.</p>
			<p class="Basic-Paragraph">Мирно решавање радних спорова врши се на начин и по поступку утврђеним законом.</p>
			<p class="clan">X. ПРАВО НА ШТРАЈК</p>
			<p class="clan">Члан 56.</p>
			<p class="Basic-Paragraph">При организовању и спровођењу штрајка синдикати морају водити рачуна о остваривању Уставом загарантованих слобода и права других.</p>
			<p class="Basic-Paragraph">Штрајком се не сме угрозити право на живот, здравље и личну сигурност. </p>
			<p class="clan">Члан 57.</p>
			<p class="Basic-Paragraph">Штрајк се мора најавити у складу са законом.</p>
			<p class="Basic-Paragraph">У одлуци којом се најављује штрајк морају се назначити штрајкачки захтеви, место, дан и време штрајка, као и подаци о штрајкачком одбору. </p>
			<p class="clan">Члан 58.</p>
			<p class="Basic-Paragraph">Штрајкачки одбор руководи штрајком, прати да ли се штрајк одвија у складу са законом, упозорава надлежне органе на покушаје спречавања и ометања штрајка, контактира са надлежним органима и врши друге послове.</p>
			<p class="Basic-Paragraph">Послодавац је дужан да размотри сваку иницијативу штрајкачког одбора за мирно решавање испостављених штрајкачких захтева и да на њу одговори на начин на који је иницијатива упућена. </p>
			<p class="clan">Члан 59.</p>
			<p class="Basic-Paragraph">Уколико послодавац не испуни обавезе према запосленима у роковима и на начин утврђен законом и овим уговором, синдикат може донети одлуку о штрајку. </p>
			<p class="clan">Члан 60.</p>
			<p class="Basic-Paragraph">Због учествовања у штрајку, организованом у складу са законом и овим уговором, запослени не могу бити стављени у неповољан положај.</p>
			<p class="Basic-Paragraph">Организовање штрајка или учешће у штрајку, у складу са законом и овим уговором, не представља повреду радне обавезе. </p>
			<p class="Basic-Paragraph">Послодавац не може предузимати мере принуде ради окончања штрајка организованог у складу са законом и овим уговором, нити предвидети повољнију плату или друге повољније услове рада за запослене који не учествују у штрајку.</p>
			<p class="clan">XI. ОДГОВОРНОСТ ЗАПОСЛЕНИХ</p>
			<p class="clan">Члан 61.</p>
			<p class="Basic-Paragraph">Запослени је дужан да поштује радне обавезе у складу са законом и општим актом код послодавца. </p>
			<p class="Basic-Paragraph">Запослени је дужан да поштује радну дисциплину, у складу са законом и актом послодавца којим се уређује радна дисциплина. </p>
			<p class="clan">Члан 62.</p>
			<p class="Basic-Paragraph">У случају отказа уговора о раду због непоштовања радних обавеза и радне дисциплине, послодавац је дужан да запосленог у писаној форми упозори на постојање разлога за отказ.</p>
			<p class="Basic-Paragraph">Пре давања отказа из става 1. овог члана, послодавац је дужан да размотри приложено мишљење репрезентативног синдиката, у складу са законом.</p>
			<p class="clan">Члан 63.</p>
			<p class="Basic-Paragraph">Запосленом се може изрећи мера привременог удаљења са рада уколико је учинио повреду радне обавезе којом је угрожена имовина вредности веће од три просечне плате у Републици Србији, према последњем објављеном податку републичког органа надлежног за статистику. </p>
			<p class="clan">XII. НАКНАДА ШТЕТЕ</p>
			<p class="clan">Члан 64.</p>
			<p class="Basic-Paragraph">Запослени је дужан да накнади штету коју је проузроковао на раду и у вези са радом, у складу са законом.</p>
			<p class="Basic-Paragraph">На захтев запосленог и уз претходно прибављено мишљење синдиката чији је запослени члан, комисија из става 2. овог члана, може да утврди смањење обавезе запосленог по основу настале штете и начину исплате, уколико би исплата штете запосленог довела у тежак материјални положај.</p>
			<p class="Basic-Paragraph">Послодавац је дужан да запосленом накнади штету коју претрпи на раду и у вези са радом, у складу са законом и општим актом послодавца.</p>
			<p class="Basic-Paragraph">Постојање штете, њену висину, околности под којима је настала, ко је штету проузроковао и како се надокнађује, утврђује посебна трочлана комисија коју образује послодавац у сарадњи са синдикатом.</p>
			<p class="clan">XIII. УСЛОВИ ЗА РАД СИНДИКАТА</p>
			<p class="clan">Члан 65.</p>
			<p class="Basic-Paragraph">Поступак предлагања чланова управног одбора и надзорног одбора из реда запослених води репрезентативни синдикат код послодавца, у складу са законом. </p>
			<p class="clan">Члан 66.</p>
			<p class="Basic-Paragraph">Послодавац је дужан да обезбеди:</p>
			<p class="Basic-Paragraph">1) председнику репрезентативног синдиката или овлашћеном представнику репрезентативног синдиката код послодавца присуствовање седницама управног одбора на којима се разматрају питања од значаја за материјални и социјални положај запослених;</p>
			<p class="Basic-Paragraph">2) у поступку доношења општих аката којима се утврђују права запослених, затражи мишљење репрезентативног синдиката на нацрте, односно предлоге аката, као и да на поднети писмени захтев репрезентативног синдиката, достави том синдикату обавештење или мишљење о примени општег акта који је од утицаја на материјални, економски и социјални положај запослених. </p>
			<p class="clan">Члан 67.</p>
			<p class="Basic-Paragraph">Репрезентативном синдикату се уручују позиви с материјалима ради присуствовања седницама управног одбора на којима се разматрају мишљења, предлози, иницијативе и захтеви синдиката.</p>
			<p class="Basic-Paragraph">Ставове репрезентативног синдиката, достављене пре или на самој седници, управни одбор дужан је да размотри пре доношења одлуке, да о њима заузме став и о томе их писано извести. </p>
			<p class="clan">Члан 68.</p>
			<p class="Basic-Paragraph">Послодавац је дужан да на захтев синдиката обавештава синдикат о питањима из своје надлежности, која су од битног значаја за економски и социјални положај запослених, и то:</p>
			<p class="Basic-Paragraph">1) о пријему и престанку радног односа запослених у установи за период од шест месеци пре подношења захтева;</p>
			<p class="Basic-Paragraph">2) о стању безбедности и здрављу запослених на раду;</p>
			<p class="Basic-Paragraph">3) о исплаћеним просечним платама;</p>
			<p class="Basic-Paragraph">4) о реализацији програма, као и о плановима за наредну годину;</p>
			<p class="Basic-Paragraph">5) о приходима оствареним ван буџета (спонзорство, донације, сопствени приходи), и о њиховом трошењу. </p>
			<p class="clan">Члан 69.</p>
			<p class="Basic-Paragraph">Послодавац је дужан да без накнаде трошкова, обезбеди следеће услове за рад синдиката, и то:</p>
			<p class="Basic-Paragraph">1) коришћење одговарајуће просторије за редован рад и састанке синдиката;</p>
			<p class="Basic-Paragraph">2) административну и техничку помоћ (умножавање и копирање материјала, коришћење телефона, телефакса, рачунске опреме послодавца);</p>
			<p class="Basic-Paragraph">3) одбијање износа синдикалне чланарине од плате запосленог и уплату на одговарајуће рачуне синдиката, у складу са статутом синдиката, и друге уплате на рачун синдиката;</p>
			<p class="Basic-Paragraph">4) израду завршног рачуна синдикалне организације;</p>
			<p class="Basic-Paragraph">5) да врши обраду података о уплати синдикалне чланарине и даје на увид синдикалном руководству;</p>
			<p class="Basic-Paragraph">Послодавац обезбеђује употребу службеног возила или другог одговарајућег превозног средства, са плаћеним трошковима за одлазак на састанке, семинаре и сл., у складу с могућностима. </p>
			<p class="clan">Члан 70.</p>
			<p class="Basic-Paragraph">Синдикати су дужни да свој рад организују тако да се не омета редован рад и функционисање установе и да се не ремети прописана радна дисциплина. </p>
			<p class="clan">Члан 71.</p>
			<p class="Basic-Paragraph">Представнику репрезентативног синдиката, који је изабран на функцију вишег нивоа синдикалног организовања мирује радни однос код послодавца, уколико је засновао радни однос у том синдикату ради обављања синдикалне функције. </p>
			<p class="Basic-Paragraph">Послодавац је обавезан да функционере синдиката по истеку функције врати на послове које су обављали пре избора, односно на одговарајуће радно место.</p>
			<p class="clan">Члан 72.</p>
			<p class="Basic-Paragraph">Послодавац је дужан да председнику – поверенику синдиката, који обављају послове свог радног места, споразумно обезбеди утврђен број плаћених часова месечно за обављање његове функције, у складу са законом.</p>
			<p class="Basic-Paragraph">Уколико послодавац није у могућности да председника – повереника репрезентативног синдиката код послодавца ослободи радних обавеза, дужан је да му исплаћује месечну плату увећану за 12% од основне плате увећане за минули рад, у складу с овим уговором.</p>
			<p class="clan">Члан 73.</p>
			<p class="Basic-Paragraph">Послодавац не може да откаже уговор о раду, нити на други начин стави у неповољан положај (распоређивање на друге мање плаћене послове, распоређивање у другу организациону целину, упућивање на рад у друго место рада, упућивање на рад код другог послодавца, проглашавање технолошким вишком) представника запослених (председник синдикалне организације, синдикалне подружнице, синдикални повереник, чланови органа синдиката, председник окружног, градског, покрајинског и републичког одбора) за време обављања функције и по престанку функције, у складу са законом, док је у радном односу код послодавца.</p>
			<p class="Basic-Paragraph">У случају давања отказа уговора о раду запосленом из става 1. овог члана послодавац је дужан да затражи мишљење комисије из члана 76. овог уговора.</p>
			<p class="clan">XIV. ПРЕЛАЗНЕ И ЗАВРШНЕ ОДРЕДБЕ</p>
			<p class="clan">Члан 74.</p>
			<p class="Basic-Paragraph">Овај уговор се закључује на период од три године.</p>
			<p class="Basic-Paragraph">Стране потписнице се обавезују да ће овај уговор примењивати у доброј намери и на начелима социјалног партнерства и колективног преговарања. </p>
			<p class="clan">Члан 75.</p>
			<p class="Basic-Paragraph">Уговорне стране су сагласне да се измене и допуне овог уговора могу вршити у следећим случајевима, и то:</p>
			<p class="Basic-Paragraph">1) ако наступе околности које онемогућавају његово спровођење;</p>
			<p class="Basic-Paragraph">2) због измена, односно допуна прописа и ако су одредбе овог уговора у супротности са одредбама тих прописа;</p>
			<p class="Basic-Paragraph">3) ако једна од уговорних страна утврди да овај уговор из других оправданих разлога треба мењати. </p>
			<p class="clan">Члан 76.</p>
			<p class="Basic-Paragraph">За праћење примене, спорна питања и тумачење одредаба уговора надлежна је комисија која се формира на предлог учесника, а сачињавају је по два представника учесника овог уговора.</p>
			<p class="Basic-Paragraph">Комисија је обавезна да учесницима сваких шест месеци доставља извештај о примени овог уговора. </p>
			<p class="clan">Члан 77.</p>
			<p class="Basic-Paragraph">Поступак за измене и допуне уговора може покренути сваки од учесника, уз обавезу обавештавања другог учесника писаним путем.</p>
			<p class="Basic-Paragraph">Учесници се обавезују да ће приступити преговорима о изменама или допунама уговора у року од 15 дана од дана подношења предлога. </p>
			<p class="clan">Члан 78.</p>
			<p class="Basic-Paragraph">Уколико на дан ступања на снагу уговора није коначно одлучено о правима, обавезама и одговорностима запослених, примениће се одредбе овог уговора, ако је то повољније за запосленог. </p>
			<p class="clan">Члан 79.</p>
			<p class="Basic-Paragraph">Овај уговор сматра се закљученим када га потпишу представници уговорних страна, а ступа на снагу наредног дана од дана објављивања у „Службеном гласнику Републике Србије”.</p>
			<p class="potpis">05 број 11-12895/2018-2</p>
			<p class="potpis">У Београду 28. децембра 2018. године</p>
			<p class="potpis">За Владу</p>
			<p class="potpis">Министар културе и информисања,</p>
			<p class="potpis"><span class="bold">Владан Вукосављевић, </span>с.р.</p>
			<p class="potpis">За Самостални синдикат културе Србије</p>
			<p class="potpis">Председник,</p>
			<p class="potpis"><span class="bold">Драгана Ђорђевић, </span>с.р.</p>
			<p class="potpis">За ГС културе и уметности „Независност”</p>
			<p class="potpis">Председник,</p>
			<p class="potpis"><span class="bold">Драган Милановић, </span>с.р.</p>
			<p class="potpis">За Конфедерацију слободних синдиката</p>
			<p class="potpis">по овлашћењу, број 258, 25. децембар 2018.</p>
			<p class="potpis">Председник,</p>
			<p class="potpis"><span class="bold">Ненад Маринковић, </span>с.р<span class="krajzakdela">.</span></p>
	</div>

